<strong>Поема Леоніда Мосендза – Волинський рік</strong>
<p>ЗАСПІВ</p>
<p>І</p>
<p>Геть весни, осені, літа i зими!<br />
Не знати скільки ще прибуде вас!<br />
Moї шляхи змінялися нераз,<br />
але де знайдуть відпочинок рими,<br />
де спиниться розбриканий Пеґас,<br />
щоб, скинувши їздця разом із ними,<br />
вернутись знову вільним на Парнас?</p>
<p>ІІ</p>
<p>Отож не знати де, коли i як,<br />
чи в цій, чи може іншій гемісфері,<br />
чи може розатомлений, в етері,<br />
знайде притулок батько твій бурлак,<br />
що вже давно чужі ключкує двері<br />
i, вийшовши з подільських кобеляк,<br />
спинивсь на час в тирольському пленері.</p>
<p>ІІІ</p>
<p>А тих дверей чимало i було,<br />
(яких із “надцять” або й більше може),<br />
та вci вони одна на одну схожі, —<br />
крутих східців усе до них вело<br />
без ліку. Біля “цербер” на cторожі,<br />
а заборони літерне чоло<br />
наставилось уперте i вороже.</p>
<p>ІV</p>
<p>“Вступ заборонений для пciв i втікачів”<br />
на мовах неможливих i можливих<br />
стояло там, як за часів щасливих,<br />
коли Конвент Европу був учив,<br />
як це Шенье й Лавуазьє шкідливих<br />
вкорочувать i плодив партачів<br />
балаканини, слави й помсти хтивих.</p>
<p>V</p>
<p>Онуків їx, — творців нових темниць,<br />
нового міжпланетного звичаю,<br />
утопленого в послуху одчаю, —<br />
поборював твій батько i границь<br />
був змушений шукать нового краю,<br />
щоб утекти кайданів i в’язниць,<br />
наґаном вдосконаленого раю.</p>
<p>VI</p>
<p>Але пощо тепер про це писать!<br />
Як дасть Бог виростеш — в грубезнім томі,<br />
у власнім вільнім i щасливім домі<br />
ти зможеш все це вільно прочитать,<br />
згадавши всіх отих, хто в бypi й громі<br />
змагань, під застінком погроз, проклять,<br />
стояли на вкраїнськім переломі.</p>
<p>VII</p>
<p>Тим, що схилились — доля — забуття!<br />
Пощо бліді тривожить їxнi тіні!<br />
У гумус обернутися билині,<br />
(є каяття — немає вороття),<br />
лише дуби самітні на рівнині<br />
стоять дороговказами життя<br />
малій, слабій, заблуканій людині.</p>
<p>VIII</p>
<p>Ах, Боже мій! I знов забрів у даль!<br />
Що ж для майбутніх лишиться доцентів,<br />
мaґicтрiв, професорів i студентів,<br />
як зужию ввесь патос i мораль<br />
для власних римових експериментів?<br />
Який до мене буде мати жаль<br />
майбутній здвиг врочистих прелеґентів!</p>
<p>IX</p>
<p>Тож геть цю повінь міжнародніх рим!<br />
Дай рученятко, серденько Марійко!<br />
З тобою помандруємо удвійку<br />
у тi часи, що, мов би синій дим,<br />
з багать чабанських в’ється ще нестійко…<br />
Але ось-ось розвіється, i з ним<br />
сплинуть згадки, як дальня коломийка.</p>
<p>X</p>
<p>Про тi часи не чутимеш ніде,<br />
того не прочитаєш в жаднім творі,<br />
про що тобі оці рядки говорять,<br />
про що тут мова спомину буде:<br />
це твого роду безбережне море,<br />
що здаля рокотом леґенд гуде,<br />
несе на щоглах тi самі прапори,</p>
<p>XI</p>
<p>що й досі ще не стратили ціни,<br />
хоч перебули вже не в одній кризі!<br />
Їх заклики у нашому девізі<br />
“свобода й честь” голосять з давнини.<br />
Cтоpiнкy кожну у родовій книзі<br />
позначили вже віддавна вони,<br />
стояли на мечі i на чепізі,</p>
<p>XII</p>
<p>на сволоках, підніжках олтарів,<br />
та найчастіше у відважнім серці,<br />
що не вмлівало на останнім герці,<br />
запалювали очайдушний зрив,<br />
були в палаючім сп’янілім скерці<br />
кохань, i в праці повсякденних днів…<br />
Леґенди, доню, ці з минулих літ<br />
прийми у дар, а дещо — в заповіт!</p>
<p>СПІВ ПЕРШИЙ</p>
<p>1</p>
<p>“Чи знаєш край…” так був почав колись<br />
свою “Міньон” великий майстер Ґете,<br />
А я: той край, над котрим простяглись<br />
ялиці i сосни iглаcтi сплети,<br />
де ще шугає в їхній хащі рись,<br />
а в нетрях можна вгледіти сильвети<br />
останніх зубрів, як серед галяв<br />
мов острови стремлять iз моря трав.</p>
<p>2</p>
<p>А прийде час зимової хуги, —<br />
виходять на узлісся бистрі Tiні,<br />
i тяглий заклик вовчої туги<br />
почути у завивній хуртовині.<br />
Габою білою метуть сніги,<br />
а в їх теплі Поліссю та Волині<br />
ввижаються, немов дитині, сни<br />
про усмішки далекої весни.</p>
<p>3</p>
<p>Hapeштi вщухла у каглі свиріль<br />
(русалчині втомились грати діти),<br />
знесилена поклалась заметіль<br />
на вгнуті до землі лабаті віти,<br />
на канти i карби осель i піль<br />
та підгляда з відлог своєї свити,<br />
як тане у прозорім ранку дим<br />
над хутором Підзбужем самітним.</p>
<p>4</p>
<p>Над сніжною яскравістю рівнин<br />
сплило у голубінь грудневе сонце;<br />
до праці звичної робітних днин<br />
давно збудився xyтір. Лиш віконце<br />
ще зафіранене одне та млин<br />
заставлено, щоб добре спалось доньці,<br />
яка вночі, у бypi i хуртиці,<br />
з дітьми прибула на Різдво з столиці.</p>
<p>5</p>
<p>Тому то цілий дім немов притих:<br />
шепоче й навшпиньки ступає пані,<br />
у кухні причаївсь дівочий сміх,<br />
старий лісничий не бурчить одраня<br />
над сторінками урядових книг,<br />
стих самовар (не підкидають грані),<br />
i навіть вижель Буйда під столом<br />
тихіше гупає вертким хвостом.</p>
<p>6</p>
<p>Аж двері рип — i на порозі гість;<br />
малий Марко прокинувсь — i на звіди!<br />
Ах, Боже мій! Xiбa ж оце не злість<br />
прогаять стільки часу до обіда!<br />
Таж треба перевірить кожну звість,<br />
що в Micтi чув про лісничівку діда,<br />
де є, казали, пси, рушниці, коні<br />
i навіть лис Микита на припоні.</p>
<p>7</p>
<p>Устав Марко — збудився світ зі сна!<br />
(Хто може далі влежати в постелі?)<br />
Вже сніда мати, пущено млина,<br />
щебечуть — Валя i Марко веселі,<br />
аж очі сяють в діда-бурчуна:<br />
“Жили спокійно ми в своїй пустелі,<br />
аж об’явилися ці гайдамаки, —<br />
i спокій там, де вже зимують раки!”</p>
<p>8</p>
<p>А треба ще оббігти стайні, двір,<br />
(нема там лиса, тільки серна Краля),<br />
під коло глянути в млиновий вир,<br />
дать хліба з сіллю коням у машталі,<br />
в сажу буть, де кабан сидить на жир,<br />
в коровнику i показати Валі,<br />
який сердитий моркотун-індик,<br />
коли на нього висунуть язик.</p>
<p>9</p>
<p>Так збігались, що аж забракло сил<br />
малій cecтрі — на шкурі спить медвежій —<br />
але Марко в фотель заліз, за стіл,<br />
з напругою причаєною стежить,<br />
як дідових згадок птах-шостикрил<br />
переліта простору й часу межі,<br />
й не розпізнать: це самоварний шум<br />
чи тонкий шелест предковічних дум,</p>
<p>10</p>
<p>чи то з минулих, півзабутих слов<br />
спалахують у споминах надії,<br />
чи це останній оберемок дров<br />
останніх icкop полум’яність ciє, —<br />
але барвиста многозвучність мов<br />
животворить прадавніх днів події,<br />
й спитати би Марка про що він чув,<br />
а відповідь була би: я там був!..</p>
<p>11</p>
<p>Ходи ж но хлопче, в давні ті часи,<br />
в рік тисяча чотириста десятий,<br />
коли через Литовщини ліси,<br />
у передліття тишині нап’ятій,<br />
перекликались сурем голоси:<br />
“Гей, хто литвин! До зброї! Знов проклятий<br />
одвічний ворог з заходу — німота<br />
іде на край кривейта й вайделота!</p>
<p>12</p>
<p>На їх шоломах i плащах хрести,<br />
у їx серцях погорда до литвина,<br />
свій обичай хотять в нас завести<br />
(литвин бо звір, лише барон — людина)<br />
i меч тевтонський хоче нас змести.<br />
Гей, хто литвин! Чекає батьківщина,<br />
що німоти нестриманому шалу<br />
не віддамо Литви ми на поталу!”</p>
<p>13</p>
<p>Послушний заклику священних труб,<br />
наказові князівському Витовта,<br />
прийшов наш предок з родом. Мов той дуб<br />
з Перкунового гаю, шкура жовта<br />
звисала з плеч його широких, чуб<br />
із-під шолома дерся, i, немов та<br />
могутня парость, жилава рука<br />
в сокирного вростала держака.</p>
<p>14</p>
<p>Де розгорнула Прущини бори<br />
Ґрюнвальдська заболочена рівнина,<br />
зійшлися військ ворожих прапори:<br />
прийшла Литві на поміч Україна,<br />
забули i ляхи сварки cтapi,<br />
з’явилась чехів чимала дружина,<br />
i стали литвини, міцнi і грізні,<br />
перед тевтонів полчища залізнi.</p>
<p>15</p>
<p>Здригнулась, задуднiла кружина,<br />
як рушили вперед важкі барони,<br />
назустріч їм Витовтова стіна.<br />
Сокири i списи наперегони<br />
пішли у січ. А предка-литвина<br />
могутній клич ізнявся над загони:<br />
з сокирою навідлі, вперед роду<br />
занутував він дайнос про свободу.</p>
<p>16</p>
<p>Тих пруських лип дрібновосковий цвіт<br />
так міцно тхне, змішавшися з крівлею<br />
з розметаною тягарем копит<br />
ґрюнвальдською ропшистою землею,<br />
що, хоч півтисячки минуло літ,<br />
та він, Марко, мов бачить ту алею,<br />
яку був предок прорубав у лici<br />
тевтонських телягiв, мечів i списів.</p>
<p>17</p>
<p>Він бачить: кінь Витовтів топче в грязь<br />
наїздничі подоланi знамена,<br />
(на кілька поколінь дістали зась<br />
бундючнi німці), ставши у стремена<br />
здійма шолома переможець князь,<br />
сурма сурмить, ущухла різь шалена,<br />
i через вечір липня, в даль розлоги,<br />
акорди мчать “Те Деум” перемоги.</p>
<p>18</p>
<p>Де спалахнув найвище бою шал,<br />
де вирішалось чи побіді бути,<br />
де з тіл тевтонських навершився вал, —<br />
там смерть знайшла литвина Корибута…<br />
А княжий дарував унiверсал<br />
шляхецтво роду й герб: розбиті пута,<br />
сокира злотна, вколо шарлат, синь<br />
та “воля й честь” — девіз для поколінь.</p>
<p>19</p>
<p>Ах, як би добре цілу довгу нiч<br />
так слухати до самого світанку!<br />
В фотелі примоститися під піч<br />
i хай би зовсім не було вже ранку!<br />
Але термосить мати: “Певна річ:<br />
заснув i він! А ну, вилазь, коханку!”<br />
Ще отченаш i до постільки скок —<br />
докаже сон бувальщини й казок.</p>
<p>20</p>
<p>Хоч шкода дня, але солодкий сон!<br />
(Чого то не насниться бiгoм ночі)<br />
Ось ліс залізних стовбурів-колон<br />
сокирою литвин розбити хоче,<br />
засіла серна Краля в фаєтон,<br />
а млин дістав cтpaшнi тевтонськ очі…<br />
Марко ж i Валя, на коні обоє,<br />
ширяють над Ґрюнвальдським полем бою.</p>
<p>СПІВ ДРУГИЙ</p>
<p>21</p>
<p>О, різдвяних на батьківщинi свят<br />
незагладимі, незабутнi чари!<br />
Ех! На машині Велсовій назад,<br />
через чужинного життя примари,<br />
податися би до волинських хат<br />
по півзабуті від дитинства чари<br />
уяви, віри й чистоти… Aнy ж<br />
їx ще зберіг од тих часів Підзбуж!</p>
<p>22</p>
<p>Темноту передранкових годин<br />
враз сяєво розсунуло яскраве:<br />
там, де над річкою скінчився тин, —<br />
солом’яних верчів пала заграва<br />
(приправ різдвяних неодмінний чин):<br />
годованцева вивершилась слава!<br />
Життя своє вигідне, сите й ласе<br />
офірував на сало i ковбаси.</p>
<p>23</p>
<p>Яке це свято нюху i паху!<br />
Будь всюди, Марку, поки не запізно!<br />
Дім в пахощах кopiння й часнику,<br />
у кyxні, як на ярмарку, завізно;<br />
щось там шкварчить, парує; у кутку<br />
на Буйду кіт Султан наїживсь грізно…<br />
А на столі складають спритнi руки<br />
ковбас лискучі кільця, мов гадюки.</p>
<p>24</p>
<p>А цього дня герой колій — Андрій<br />
ковтнув уже перцівки із півкварти<br />
i в спогади таких самих подій<br />
вплітає дотепи й перчисті жарти,<br />
аж баба Ксеня бурмотить: “Старий,<br />
а розум як i був — ніщо не вартий!<br />
От, замість роздавать дівкам перчицю<br />
придбав би ти coбi вже молодицю!”</p>
<p>25</p>
<p>“Ах, бабо Ксеню! Мудрі, не дурнi!<br />
Усюди вам ввижається весілля<br />
та сватальнi вчуваються пісні!<br />
Та пощо Козакові бабське зілля!<br />
Цеж ви, баби, притока всій журні!<br />
Ви ж знищили й Адамове дозвілля,<br />
коли на Єву божая рука<br />
узяла xвiст од райського Сірка.”</p>
<p>26</p>
<p>“Як це було? Засумував Адам<br />
(в раю також находять хвилі суму),<br />
що самітним він мусить жити там.<br />
Бог одгадав його таємну думу,<br />
одне реберце взяв йому, i сам<br />
почав тихесенько coбi, без шуму,<br />
стругати Єву; опісля під пліт<br />
дав сохнути й подався на обід.”</p>
<p>27</p>
<p>“Та пришалався звідкілясь рудий<br />
Cipко: понюхав — м’ясо… тай на зуби!..<br />
Дохрумує реберцятко, радий,<br />
що пожививсь… Виходить Панбіг любий —<br />
нема вже Єви! Ухопив, гнівний,<br />
Сірка за xвicт, утяв i, нам для згуби,<br />
докінчив Єву. Так баби пішли<br />
з Сіркової крутійської матли…”</p>
<p>28</p>
<p>“Ну й втяв же ти, Андрію! Тільки гpix<br />
з тобою! А берись но до poбoти!”<br />
Beceлі жарти, дотепи i сміх<br />
до праці піддають смаку й охоти,<br />
як лускотливий цуґові батіг.<br />
А дітвора, мов миші з-поза плота,<br />
зглядається на дня такого речі<br />
з розлогих плеч напаленої печі.</p>
<p>29</p>
<p>Яких же заслужила ти поем,<br />
вкраїнська пече! Ставши патріотам<br />
прибіжищем, фортеця i Едем,<br />
була ти необорним їм оплотом,<br />
що хоронив їx од усяких тем,<br />
якi б могли в них викликать скорботу<br />
над долею народу й темним сумом<br />
пошкодить травленню i мріям-думам.</p>
<p>30</p>
<p>А так на тобі кожен родолюб<br />
безпечен був. Його спокуси світа<br />
не вабили до мороку загуб.<br />
На тобі він спокійно, многі літа<br />
зростав, міцнішав, як підгірський дуб,<br />
вигідно розкладав родові віти<br />
й, відходячи на “Авраамле лоно”,<br />
лишав тебе нащадкам по закону.</p>
<p>31</p>
<p>Але про це Самійленко вже втяв<br />
колись не зле. Почну з кінця другого,<br />
де ще ніхто не зуживав октав.<br />
Без жарту й висміху: на щось такого<br />
як наша піч — я ще не натрапляв<br />
ніде у cвіті. Брак їй лиш одного:<br />
могутнiх крил, щоб в бомбовознiй ролі<br />
до “вороженьків” вдатись на ґастролі!</p>
<p>32</p>
<p>Але Маркові i цього не брак:<br />
піч для дитини — світ цілий у coбi!<br />
Тепер славетний він Сінбад-моряк,<br />
везе з далекої пустелі Гобі<br />
пісок злотистий i морцям на знак<br />
ласкавости дає по жмені!.. Пробі!<br />
Спинися, Марку, в щирій щедроті,<br />
бо не зістане маку для куті!</p>
<p>33</p>
<p>Ой лишенько! Подумаєш — кутя!<br />
Ну, добре! Піч — це степ! Тебе, дівчино,<br />
я взяв у бран. А ви тепер, браття,<br />
князівну відбивайте! До загину<br />
ми будем битись!.. В шалі завзяття<br />
бійці уже вчепилися в чуприну.<br />
Аж баба Ксеня, у руці копистку,<br />
на піч приносить миротворчу звістку.</p>
<p>34</p>
<p>Лишіть їm, бабо, в теплім тім кутку<br />
час-місце для геройської забави!<br />
Чи ж знати, — може тільки у гуртку<br />
дитячому, із келиха уяви<br />
скоштує дехто чарівну й п’янку<br />
скороминучість пристрасної слави,<br />
за котрою, по думці Дон Kixoтa,<br />
як за безсмертям тужить вся icтoтa.</p>
<p>35</p>
<p>Бо може статися, що довгий вiк<br />
перейдуть не як лицарі, а — Санчі,<br />
iз мрією: не тис би черевик,<br />
а там до бica вci світові ґанчі!<br />
Нехай шука на них направу й лік<br />
той божевільний Дон Kixoт iз Манчі!..<br />
Та й зрештою згадати би нам гоже,<br />
що “цим малим належить царство Боже…”</p>
<p>36</p>
<p>Ах, ще би, ще би заслужила піч<br />
всіляких вправпічнoї маніри!<br />
Але пора вже спать, поете! Ніч!<br />
Спить xyтip Підзбуж, люди сплять i звipi.<br />
I тільки місяць, блідий як панич<br />
тихенько став на зорянім подвір’ї<br />
та підгляда, як сивий дід Мороз<br />
на склі малює квіти тубероз.</p>
<p>СПІВ ТРЕТІЙ</p>
<p>37</p>
<p>Обтерли вже пшеницю макогони<br />
та знов шурчать — перетирають мак,<br />
а баба Ксеня, майстер забобонів,<br />
таємний над узваром робить знак,<br />
грибами пахне, перцем, цинамоном,<br />
(Марко усього випробував смак),<br />
а в сінях коропи i краснопери<br />
із бaлiї виплескують озера.</p>
<p>38</p>
<p>“Ах, рибоньки! Веселі та верткі!<br />
Ходім но швидше подивитись, Валю!<br />
їх обдеруть зi злотної луски,<br />
втнуть голови без совісти i жалю<br />
й, покраявши потому на шматки…<br />
Та ми врятуєм їx!..” В широку шалю<br />
вгорнули коропів, плотиць, лина,<br />
на ґанок скок — i вже біля млина!</p>
<p>39</p>
<p>“Не бачило нас, Валю, жадне око!<br />
А нумо, ще i решту віднесім!..”<br />
I з плескотом стрибають під лотоки<br />
тубільці водяні в свій пінний дім.<br />
Не знать, що дітям більш рум’янить щоки —<br />
мороз чи пocпix з заміром своїм?..<br />
Але глядить на них, крізь хмари сизі<br />
ласкавий погляд того, що з Aciзі.</p>
<p>40</p>
<p>Над хутором святочний віє дух<br />
останнім дихом денної утоми,<br />
все чепуриться, гамір дня ущух,<br />
у сяєві злотистому соломи<br />
на покуті стоїть уже дідух,<br />
а по кутках, у присмерку заломів,<br />
де образів злотисто-ризний ряд,<br />
всміхаються вже вогники лямпад.</p>
<p>41</p>
<p>А над обрусно-білими столами<br />
вже сіно горбить сніжність скатертин,<br />
(на ciні, мiж ослами i волами,<br />
він народивсь, Маріїн тихий син),<br />
i виглядають діти мiж хмарками<br />
зорю, щоб скорше свят-вечірній чин,<br />
яким, бодай на мить, зв’язати треба<br />
мир на землі з благословенням неба.</p>
<p>42</p>
<p>I вже приймає урочисто дід<br />
побажань свят-вечірніх щирий даток<br />
та з кожним переломлює, як слід,<br />
сніжистобілий свячений оплаток,<br />
дзвенять чарки — старий підзбужський мід<br />
бадьорить язики у паніматок,<br />
іде-чергується дванадцять страв,<br />
як звичай свят-вечірній наказав.</p>
<p>43</p>
<p>Малечі ж на долівці більше свято:<br />
(їм при столі досить було куті)<br />
в соломі шелестять тепер завзято,<br />
збираючи горішки. У житті<br />
таких хвилин прийдеться небагато<br />
на повсякденній стрінути пyтi,<br />
коли для досконалости хвилини<br />
ніщо не бракувало би людині.</p>
<p>44</p>
<p>Хтось далі чарівним кермує сном:<br />
сріблястий дзвоник, несподійні співи —<br />
i різдвяна звізда перед вікном<br />
неперевершене з’являє диво,<br />
i горнуться колядники гуртом,<br />
і стіни роздаються вправо-вліво,<br />
щоби вмістити безбережний світ<br />
уяви барвної дитячих літ.</p>
<p>45</p>
<p>Тож добрий вечір, пане господарю!<br />
Співають янголи з височини,<br />
зi сходу йдуть премудрі “тріє-царі”,<br />
в захопленні схилились чабани,<br />
запахло ладаном, засяяли дари,<br />
i пocпiшaє в далеч чужини<br />
від Ірода із немовлям родина,<br />
щоб людського захоронити сина.</p>
<p>46</p>
<p>Прокинувсь i старих богів гурток,<br />
вже приспаних батьками i віками,<br />
i полинув на крилах колядок<br />
через віків навстіж розкриті брами.<br />
Чуй: ось Моренин шелестястий крок,<br />
це — Лада весняними йде стежками,<br />
це — Велес тупотить, а це — Сварог<br />
рокоче радісно, що народився Бог.</p>
<p>47</p>
<p>Їм вранці з клироса назустріч лине<br />
Дажбожих внуків радісний привіт,<br />
сивобородий піп напереміну<br />
підтверджує небесний заповіт,<br />
у сяйві срібла, злота i карміну<br />
іконостас… А деревлянський рід<br />
схиляється із впевненістю віри<br />
перетривать у віковому вирі.</p>
<p>48</p>
<p>(Ах, скільки споминів спішить у шик!<br />
Бундючні i прудкі, тужні й ласкаві!<br />
I знявся тремітний тужливий крик<br />
над нетерплячим хвилюванням лави:<br />
скоpiш, прудкіш горнутися в цей вік,<br />
в привабливість химерної октави,<br />
щоби, бодай в луні ритмічних слів,<br />
піднестися над небуттям віків!)</p>
<p>49</p>
<p>Ось посівайла обійшли ізраня<br />
“із новим роком” xyтipнi кутки,<br />
наобертались по гостинах сані,<br />
нагостювались друзі й свояки,<br />
минулися водохреща-йордані,<br />
голодная кутя i щедрівки,<br />
віск стоплено i ворожбу вiдбyтo,<br />
щоби сватам в’язать щастило пута</p>
<p>50</p>
<p>весільних пар для радісних м’ясниць.<br />
А покищо — волинська завірюха<br />
зібрала всю свою лютневу міць<br />
i, надягнувши теплого кожуха,<br />
присвистує до співних вечерниць,<br />
що заворожений Марко їх слуха<br />
на припічку, під дзюркіт веретен —<br />
дитячий Одіссей серед сирен.</p>
<p>51</p>
<p>О, слухай, переймай, вбирай, дитино,<br />
цих слів i ритмів предковічний тон!<br />
Це, може статись, скарб отой єдиний,<br />
що зможеш взять колись, без перепон<br />
в далекі мандри, змушений невпинно<br />
bсіх Одіссеїв справджувать закон:<br />
проходячи моря й краї всілякі<br />
носити в cepцi видиво Ітаки,</p>
<p>52</p>
<p>вітчинних обріїв блакитний пруг,<br />
ланів хвилястих килимні простори,<br />
річки у cpiблi вихилястих дуг,<br />
а над yciм — акордів цих повтори,<br />
які тебе на Oдicceїв круг<br />
все навертатимуть з чужої змори,<br />
щоб не забув про меч, i спис, i щит…<br />
На них чекає твій ітакський рід!</p>
<p>СПІВ ЧЕТВЕРТИЙ</p>
<p>53</p>
<p>Виття, квиління, посвисти i грюк —<br />
лютує, скаженіє завірюха:<br />
Люципер, пекла пан, із власних рук<br />
бісицю видає за злого духа<br />
й справляє перезву. Пекельний гук —<br />
музики для диявольського вуха!<br />
Це виють так, у найтемнішім пеклі,<br />
від мук одчаю грішники запеклі.</p>
<p>54</p>
<p>Або страшний, без каяття, помер<br />
злочинець, i на нього гострять зуби<br />
Люциперові полчища химер 66<br />
та підвивають всі пекельні труби…<br />
“Така була хуртиця, як тепер,<br />
коли самодержавця душогуба,<br />
того, що “Тормозом” був світ прозвав,<br />
Господь, нарешті, з цього світу взяв.</p>
<p>55</p>
<p>Так i тоді був лютував “Москаль”<br />
немов хотів забрати нашу землю<br />
до пекла із собою цар-довгаль,<br />
відходячи навік iз свого Кремлю<br />
(чи з Петербурзької імли) у даль,<br />
де, “аґельському сонмищеві внемля”<br />
вдивляється помазаний той кат<br />
у шибениць алейно-довгий ряд.</p>
<p>56</p>
<p>На кожній з них страшний достиглий плід:<br />
тут декабрист, там поляка пізнати…”<br />
“Ах, Осипе! До ночі би не слід!..”<br />
Бабуня встала й вийшла iз кімнати,<br />
замовк на хвильку винувато дід,<br />
піднесла очі від мережки мати,<br />
i причїлися Марко i Валя<br />
під крилами беззвучної печалі.</p>
<p>57</p>
<p>“Так завше з нею”, — дід почав знова,<br />
“як-но царя згадати Миколая.<br />
Вже мала би затямить голова<br />
моя, що болю він завдав без краю!..<br />
Та на язик самі плинуть слова,<br />
коли нагода спомин насуває<br />
про перше повстання i сходить мова<br />
на “майстра дєл заплєчних” Муравйова.</p>
<p>58</p>
<p>Вже стільки літ сплило як по воді, —<br />
та не забуть їй досі брата Яна.<br />
Юнак був, майже ще дитя, тоді<br />
як замість скрипки спис узяв улана…<br />
Ах, за свободу душі молоді<br />
все офірують! Та одного рана<br />
його скосили муравйовські стріли<br />
до тої, що й сам викопав могили…</p>
<p>59</p>
<p>Та й мому роду далась узнаки<br />
північна миколаївська навала.<br />
Ще тіло часто зносить канчуки,<br />
але душі — заглада i потала,<br />
коли її влучають п’ястуки…<br />
Душа моїх батьків того зазнала,<br />
коли прийшов указ, що повертати<br />
до православ’я мусять уніати.</p>
<p>60</p>
<p>Було тоді багато крови, сліз,<br />
шпіцрутів. Не піддався — до Сибіру!<br />
За нас, дітей, батьки схилились вниз,<br />
але стару потай тримали вipy.<br />
Раз якось матір піп учить поліз<br />
хреститись на московськую маніру,<br />
та втяли мати гнівно: Канчуки<br />
вас вчили в бypci, а мене — батьки!</p>
<p>61</p>
<p>Та ще пригадую coбi нераз<br />
я Достоєвського й Шевченка. Знаю<br />
чому так радо римував Тарас<br />
“царі — псарі”. Як тую царську зграю<br />
архангельський закличе трубний глас<br />
на розрахунок— втопиться в одчаю<br />
за вcix Петрів, Микол i Катерин<br />
нащадок їхній — самодержець син!”</p>
<p>62</p>
<p>“Ну, тату! Дякувати Богу, цей<br />
все ж ліпший, ніж колись його був батько.<br />
Свободу міліонам дав людей<br />
Освободитель…” “Чортів син чи дядько —<br />
все одне! Кращий він лиш фарисей!<br />
“Тащіть i нє пущать”, — так само хватько<br />
yміє. Скасувавши кріпаків<br />
панам із них настреньчив батраків.”</p>
<p>63</p>
<p>“Ах, тату! Ви сьогодні нігіліст!<br />
Як той Бакунін! Вчули би жандари!..”<br />
“Егеж! Туди би за розмов цих зміст<br />
попав, куди телят женуть Макари.<br />
Та все ж один ще перекину лист<br />
родинний — peшті спогадів до пари:<br />
як ваша мама в тім далекім часі<br />
дала Освободителеві твому зaci.</p>
<p>64</p>
<p>Не чула? Сталось це в ті давні дні,<br />
як ми до Підзбужу прийшли по шлюбі.<br />
Він був ще цісаревич. На весні<br />
все приїздив сюди на слуки. В зpyбi<br />
раз стрінулися з мамою одні.<br />
(Поприставали камергери грубі.)<br />
Була красуня мама. В ловеласа<br />
стріпнулось серце на пригоду ласе.</p>
<p>65</p>
<p>I на приписаний двірський уклін<br />
був одповів у компліментній нуті<br />
та взяв за підборіддя маму. Він<br />
так звик coбi у Смольнім інституті,<br />
де для шляхтянок i для їx родин<br />
найвища мрія — вінценосцям бути<br />
метресами… Що там дівоча честь,<br />
як царських милостів за це, “нє счєсть”</p>
<p>66</p>
<p>“Що ж мама?” “Мати головою — смик,<br />
i по руці нахабу! Вчула слідом<br />
“полячка” чи “гордячка”, як убік<br />
скрутила. Ані словом, aні видом<br />
не зрадилась тоді. Аж через piк,<br />
як їй прийшли ковтки з олександритом.<br />
Вони лежать невживані в шухляді,<br />
а мати й згадувать про це не раді…”</p>
<p>67</p>
<p>Вщухає хуртовина. Об вікно<br />
вже не шурчать cyxi долоні снігу,<br />
у присмеркне вгорнулись полотно<br />
закутини; подій минулих книгу<br />
перегортають діти заодно<br />
з дорослими; у тишу, мов у кригу,<br />
дитячі закувалися буття<br />
студеним подувом передчуття.</p>
<p>68</p>
<p>Так, Марку, так! Ще дочекаєш ти<br />
й твоїх дітей малі невинні діти,<br />
коли катів-батьків сини-кати<br />
прийдуть твій край, твій нарід теребити,<br />
зганять бичами під свої хрести<br />
i змушувать за це до “многі літа!..”<br />
Пошли тоді їм, Боже, Віри й сили<br />
оборонити предківські могили!</p>
<p>СПІВ П’ЯТИЙ</p>
<p>69</p>
<p>“А подивіться но на малеч, тату,<br />
як причаїлася в своїм кутку!<br />
Не сплять, не сплять! Лиш чуть, як наростати<br />
їm вуха ймуть! Скажіть но нам яку<br />
з історійок отих, що їx багато<br />
зібрали на підзбужському віку.<br />
3 них ароматом тхне, немов із скрині,<br />
яку бабуня відкрива дитині.”</p>
<p>70</p>
<p>“Отож це сталось за царя Тимка,<br />
як ще людей було на світі мало,<br />
коли земля мов корж була тонка,<br />
a вci горби на ній були із сала,<br />
з сметани плеса, ріки з молока,<br />
коли з дерев маківники звисали…<br />
I був тоді цілій Волині пан<br />
рід наших предків, лісових древлян.</p>
<p>71</p>
<p>Були вони yci тоді погани,<br />
i де тепер наш xyтip — тут Перун,<br />
великий бог, мав гай святий. Древляни<br />
ішли сюди на прощу. Жрець-відун<br />
приносив жертви, віщував i рани<br />
змовляв та різями таємних рун<br />
карбив на сволок дії старовинні,<br />
що стались на Поліссі та Волині.</p>
<p>72</p>
<p>I, насікаючи ряди карбів,<br />
глибоко поринав віщун думками<br />
у початки всіляких початків,<br />
що стались мiж землею й небесами,<br />
та часто на думках себе ловив,<br />
як бути з деревлянськими богами,<br />
що лише камінь, дерево та мідь…<br />
I в серце сумніву вгризалась їдь.</p>
<p>73</p>
<p>Їх одганяв од себе жрець Гудило<br />
та поспішався у священний гай,<br />
i намагався там віщун щосили<br />
виконувать священний обичай.<br />
Та в cepцi щось неприспаного тліло,<br />
щось шпоталось, як не змагався край<br />
покласти думам про богів безсмертних,<br />
пліснотою i шашлями розжертих.</p>
<p>74</p>
<p>А тут ще поплили чутки чудні,<br />
що скоро прийде край батьківській вipi,<br />
Перуновій i Ладиній рідні.<br />
Нові боги, цілком нової міри,<br />
об’являться — ласкаві, не жадні<br />
жертов кривавих, людської офіри…<br />
I відчував у всім Гудило жрець,<br />
що невідкличний близиться кінець.</p>
<p>75</p>
<p>Аж звідки не взялися княжі вої,<br />
їx кличами озвавсь древлянський бір:<br />
упав Перун, розколотий надвоє,<br />
схилився гай під вістрями сокир…<br />
О, боги! Чом же громової зброї<br />
не ужиєте проти цих безвір?<br />
Де ділися твої, Перуне, стріли?<br />
Куди ви Bci, Дажбожичі, поділись?</p>
<p>76</p>
<p>Ось день за днем поволі промина —<br />
не оживають боги дерев’яні!<br />
Але так само лісом йде луна,<br />
так само роси падають поранні,<br />
так само повна зір височина,<br />
так само, як жили, жиють древляни…<br />
Перед новим схилився Богом світ,<br />
новий прийняв од нього заповіт…</p>
<p>77</p>
<p>Із Києва іде в ліси Волині<br />
посольство княже: вчити деревлян,<br />
як Tpійці поклонятись триєдиній,<br />
зробити із поганців християн,<br />
побудувать по всій землі святині<br />
та обернути край у Божий лан…<br />
Єпископ їx веде благочестивий,<br />
на Божу путь древлян навести хтивий.</p>
<p>78</p>
<p>Ось якось їx завів доріжки слід<br />
серед хащів на затишну поляну.<br />
I дивляться: сивобородий дід<br />
колоду перескакує старанно.<br />
В один бiк скок — низький уклін на схід:<br />
“Від мене, Боже, це прийми в пошану!<br />
А це мені!..” I перескок назад…<br />
Та знов i знов зусильних скоків ряд.</p>
<p>79</p>
<p>Здивовано на діда i колоду<br />
глядять посли: “Гей, діду, зупинись!<br />
З якогось ти, старий, дивного роду!”<br />
Низенько дід засапаний вклонивсь:<br />
“Вітайте, подорожні, у господу!<br />
Я був жерцем Перуновим колись.<br />
I служить Богу новому Гудило,<br />
як каже серце й дозволяє тіло.”</p>
<p>80</p>
<p>“А хто ж тебе навчив” “Ніхто! Я сам<br />
потрохи пізнавав нового Бога.<br />
Пощо тому древлянський вбогий храм,<br />
кому є храмом зоряна облога!<br />
Пощо тому із Греків фiміям,<br />
кому кадять квітчасті перелоги!<br />
I не жадний офір i молитов,<br />
хто творить все i все вбирає знов.</p>
<p>81</p>
<p>Але душа горить йому служити,<br />
йому піднести вдячність i хвалу.<br />
Отак часом батькам збитошні діти<br />
приносять відданість свою малу.<br />
I я оце із ним останні літа<br />
розділюю, у пopoci й пилу,<br />
не золото, офіри й паполому,<br />
але років старечих щиру втому!”</p>
<p>82</p>
<p>I княжі засміялися мужі…<br />
Та звів єпископ руки, наче крила,<br />
з благословенням: “Далі так служи<br />
ти Господеві, старче! Люба й мила<br />
йому ця служба. Нам же поможи<br />
мать вipy, Боже, як в жерця Гудила!<br />
Щоб нас зняла вона над земський круг:<br />
Идіже хощет, там бо рищет Дух!..”</p>
<p>83</p>
<p>Ах, скільки, скільки вже минуло років,<br />
як свій древлянський край ти залишив,<br />
мій прадіде! Але життєвих кроків<br />
твoїx ще бачу слід, ще чую слів<br />
незабувальні вироки глибокі,<br />
звучить у мене ще могутній зрив<br />
акордів, що творив ти на органі,<br />
коли, бувало, грав при службі ранній,</p>
<p>84</p>
<p>або коли в неділю ти нераз<br />
апостола читав перед амвоном,<br />
на клиросі сплітаючи свій бас<br />
з дяківським неумілим баритоном…<br />
I, стаючи в пригоді повсякчас,<br />
хто у біді — було тобі законом<br />
умовностей переступати прут,<br />
бо над усе тoбi був лише Дух.</p>
<p>85</p>
<p>Як мріється глибоко i таємно<br />
на розмежів’ї світла й темноти!<br />
Вступилось до буденности буденне,<br />
у присмерку так ясно бачиш ти<br />
все, що за дня розшукував даремно<br />
під променистим дахом сяйноти…<br />
А ось тепер само прийшло, шепоче,<br />
щось таємниче повідати хоче,</p>
<p>86</p>
<p>щось хоче росказать тобі без слів,<br />
всеобіймаючим зв’язати тоном<br />
минулість мудру посивілих днів<br />
з юнацьким до прийдешности розгоном,<br />
i де тепер панує сум і гнів —<br />
проголосити радість там законом<br />
та привітати кожен духа рух:<br />
“Идіже хочет, там бо рищет Дух!”</p>
<p>СПІВ ШОСТИЙ</p>
<p>87</p>
<p>О, провесни Hecмілi перші кроки!<br />
Хто стежив вас в лютневі ясні дні:<br />
в млі сафіровій обрії широкі,<br />
зпрозорені бурульки крижані,<br />
i зашерх ледової поволоки<br />
на снігових завіях… А на пні<br />
метелик пружить проти сонця крильця,<br />
та пролісків вистромлюються бильця.</p>
<p>88</p>
<p>А потім знов закрутить сніговій…<br />
Та марна лють розлюченого лютня,<br />
бо юний березень вже тут мерщій,<br />
i грає верховіттям, мов на лютні,<br />
вогкий i запашистий буревій<br />
та в ніч шпурляє заклики могутні…<br />
Ніхто про це не вмів сказати стільки<br />
прекрасного, як Морґенштерн i Рільке.</p>
<p>89</p>

<div>




</div>

<p>А масляна жада coбi по праву,<br />
докінчити масну пору м’ясниць,<br />
з усього радить вишпотать забаву,<br />
дівок перевінчать на молодиць,<br />
та випить — закусити так, щоб славу<br />
гульняцькую не похилити ниць,<br />
щоб грало серце, сяяли очі й лиця…<br />
Тож веселімся, поки веселиться!</p>
<p>90</p>
<p>Хоч завтра нас чека грижі полин,<br />
їдь каяття, терпка покута<br />
за безліч перевершених провин,<br />
хоч завтра нам iз “Мізерере” нута,<br />
хоч завтра не піднесемось з колін, —<br />
але сьогодні наш барвінок-рута,<br />
сьогодні сяють нам серця i лиця…<br />
Тож звеселяймось, поки веселиться!</p>
<p>91</p>
<p>Нема сальця — конопляна олія,<br />
суха тараня замість ковбаси,<br />
від печі духовитий запах віє<br />
печених бараболь… Пісні часи<br />
прийшли на світ! Але не трать надії:<br />
на свята, Марку, все це від’їси!<br />
Тепер же пicт усім! I для Султана<br />
нема ані м’ясця, aні сметани.</p>
<p>92</p>
<p>Це тільки раз якогось десь ченця<br />
(оповіда повагом баба Ксеня)<br />
так закортіло в пicт сальця-м’ясця,<br />
так спокушав рогатий на печеню,<br />
що грішник у iгyмeнa-отця<br />
з монастиря був випросивсь, в кишеню<br />
сягнув глибоко й порося придбав<br />
та, всмаживши, під рясу заховав.</p>
<p>93</p>
<p>Чека отець-ігумен біля брами:<br />
“Що приховав ти, брате, під полу?”<br />
Зашпотавсь зi страху чернець словами:<br />
“Це рибку я придбав для загалу!<br />
Та щоб не думав, отче, що устами<br />
моїми йде брехня — на сором злу<br />
дай, Господи, щоб цеє карасятко<br />
та й обернулось вмить у поросятко!..”</p>
<p>94</p>
<p>Довгобороді і старі як світ<br />
у баби Ксені жарти й анекдоти,<br />
але пізнати в них заглохлий слід<br />
веселої спудейської давноти,<br />
острожської доби побляклий цвіт,<br />
коли романські з заходу бон-моти<br />
замішували у козацький тон<br />
вертепи, канти та Декамерон.</p>
<p>95</p>
<p>А з провесни стає весна поволі,<br />
сичать гадами й топляться сніги,<br />
набрякли соком верховіття голі,<br />
піднесла річка лід над береги,<br />
iз закликом нестриманої волі<br />
у простори зазивної туги,<br />
шукаючи нездійсненої мpiї,<br />
летять ключі з таємного вирію.</p>
<p>96</p>
<p>У полудень спішаться журавлі,<br />
кидаючи журні— журливі звуки;<br />
спускаються під вечір до землі<br />
з пересвистами гостродзьобі слуки;<br />
а в марцевій поранковій імлі<br />
шпурляють гуси тяглі перегуки…<br />
Істота повна вщерть таємних сил…<br />
Ах чом, чому не маєш, Марку, крил?</p>
<p>97</p>
<p>Та, Боже борони, щоб журавлями<br />
ти не назвав розсурмлених птaxiв!<br />
Бо цілий рік журбою i жалями<br />
буде томить нездійснимий зазив<br />
у голубінь, щоб досягти крилами<br />
підзоряних недосягальних див…<br />
Тож їx назвім веселиками, друзі,<br />
щоб серце не томилось в марній тузі.</p>
<p>98</p>
<p>Коли би пощастило це мені<br />
вхопити настрій днів отих примхливий<br />
та ув’язнити у свої пісні,—<br />
то мав би я дарунок мерехтливий<br />
коханню свому першому — Весні…<br />
Та був хтось більше, аніж я, щасливий:<br />
уклав його в свої волинські <a href="http://onlyart.org.ua/?page_id=6926">вірші</a><br />
<a href="http://onlyart.org.ua/?page_id=6926"> Олекса Стефанович</a> не cyгipше.”</p>
<p>99</p>
<p>За сафіровим бором вечір гасне,<br />
взялися склистим шерхом баюрки,<br />
i голубінь, таку прозоро-ясну,<br />
зацяткували тремітні зірки…<br />
“Та все прекрасне й щасне лиш дочасне!.” —<br />
підносять з глибини думки гipкi<br />
молитви Сирина покутні тони,<br />
де правляться у церковці “поклони”.</p>
<p>100</p>
<p>Не зна Марко ще тяготи гpixiв,<br />
та все ж передчуттям тонким дитини<br />
тремтить icтoтa, i таємність слів<br />
чаклує завороженість хвилини.<br />
Поклони б’є до темних образів,<br />
покутує майбутні ще провини,<br />
домолюючи щиру шепотінь:<br />
“Любови духа дай мені!.. Амінь!”</p>
<p>101</p>
<p>А на амвоні темнім чорна ряса<br />
взиває каяття в долину сліз.<br />
Суворо спогляда з іконостаса<br />
синкліт святих із потемнілих риз,<br />
i тільки вид нерукотворний Спаса<br />
з любовію зглядається униз<br />
на суми i жалі людського роду,<br />
на ту ж, безпечну від віків, природу</p>
<p>102</p>
<p>забудькуватих, без турбот дітей,<br />
що їx покликав світ на мить в гостину<br />
та зараз же, під стук i грюк костей,<br />
розваживши i кару i провину,<br />
знов одпуска розвезених гостей<br />
у ту ж, звідкіль з’явилися, країну…<br />
Все промина, як сон, як тон, як тінь…<br />
Лише любов перетрива!.. Амінь!..</p>
<p>СПІВ СЬОМИЙ</p>
<p>103</p>
<p>Сьогодні в ясній церковці з вербою<br />
стояв Марко, торкаючись часом<br />
пухнатих котиків-бруньок щокою…<br />
До хати не ввійшов, а вбіг чвалом:<br />
“Не я це б’ю — верба!” I шмаг лозою:<br />
гармидер, крик і вереск над кублом…<br />
Неділя вербна… I уже за тиждень<br />
так палко жданий, радісний Великдень</p>
<p>104</p>
<p>Хай сам coбi тепер дім раду дасть, —<br />
дітей бо кличуть oбpiї далекі.<br />
Ось в лici зацвіла пахуща рясть;<br />
будують на млині гніздо лелеки,<br />
долинює на серні Кралі масть,<br />
а на вершку дуґласівки-смереки,<br />
обштрипуючи жовтим дзьобом фрак,<br />
до милої примилюється грак.</p>
<p>105</p>
<p>Тремтять над борозною теплі хвилі<br />
(святий Петро пасе своїх овець).<br />
тріщить під лемішем сухе бадилля,<br />
спішить Бенеда доорать кінець,<br />
бо зникне сонце, й чортове весілля<br />
в Четвер Зелений почина танець.<br />
Тому й читаються сьогодні “cтpacтi”,<br />
щоб бicoвi минули нас напасті.</p>
<p>106</p>
<p>Плине проста величність простих слів<br />
через осяяні царські ворота,<br />
дванадцять повторяючи разів<br />
спокутливу трагедію Ґолґоти.<br />
Уклінно хиляться ряди голів<br />
перед глибінню божої скорботи,<br />
i блимають вогні, i пахне віск,<br />
поклавсь на серце несподійний тиск</p>
<p>107</p>
<p>леґенди-заповіту, що в давнині<br />
побожно прийняла її Волинь:<br />
непімщені нащадками донині<br />
З’являються в страсний четвер, терпінь<br />
Христових слухать, гайдамацькі тіні,<br />
втішаючись, що їхніх поколінь<br />
не минуть дні воскресні-великодні<br />
по муках, страстях i тортурах Кодні.</p>
<p>108</p>
<p>А з паперті прийма пахуща ніч<br />
в обійми весняні юрми утому,<br />
цяткує кружину зірками свіч,<br />
що поспішаються мерщій додому.<br />
При бaбi Ксені i Марко обіч<br />
(а свічечка в лixтapикy, як в ґнома)<br />
в уяві радісну плекає мить,<br />
як він хреста на сволок начадить.</p>
<p>109</p>
<p>На хуторі скінчились перегони<br />
останніх праць. На збірному столі<br />
гора чудес. Суворі заборони<br />
утримують цікавих звіддалі.<br />
Хоч для очей немає перепони,<br />
але сверблять спокусою малі<br />
збиточні пальці, щоб вскубнути шинку<br />
чи із мазурка виздьобнуть родзинку.</p>
<p>110</p>
<p>Тож Марко й Валя ревно у кутку<br />
покутують свої скоромні збитки,<br />
відчувши на беззахиснім задку,<br />
які в малих бувають заробітки.<br />
Аж добра баба Ксеня в потайку<br />
несе мигдал i втіху: “Досить, дітки!<br />
Така на cвiтi доля вcix діток,<br />
щоб їx гріхи покутував задок.</p>
<p>111</p>
<p>Бо як у цю гpixiв i сліз долину<br />
та посилає Панбіг дитиня, —<br />
ввесь розум укладає в ту частину,<br />
звідкіль ростуть їй ніжки. А рідня,<br />
якщо кохає любую дитину,<br />
в голівку розум здолу наганя.<br />
Отож досить! Забудьте горе й сльози!<br />
Все змелеться до першого морозу!”</p>
<p>112</p>
<p>Hi, Hi! “Не я, а мусів би Бройхель<br />
ужити свого пензля i палітри,<br />
чи теж Ґарґантюа й Пантаґрюель,<br />
всілякого споживання арбітри,<br />
воскреснути, щоби до вcix земель,<br />
у всі кінці, на вci чотири вітри,<br />
рознести хоч би тої слави тінь<br />
волинських великодніх розговінь.</p>
<p>113</p>
<p>Убрані в барвну складність візерунків<br />
з полумисків сміються писанки —<br />
плід невибагливо-простих лаштунків<br />
i баби Ксені спритної руки.<br />
За батареєю барвистих трунків,<br />
мов до паради вбрані вояки,<br />
“баби” високі струняться. (До речі,<br />
їx ледве-ледве витягли із печі).</p>
<p>114</p>
<p>В зубах із xpiном кілька поросят<br />
печених; глядачеві точить слину<br />
ковбас i шинок тонкий аромат;<br />
вигідно умостившися на спину,<br />
індик із фаршем (великодніх свят<br />
смачна офіра) зве до розговіну;<br />
а сирних пасок чималий гурток<br />
між печивом вмостився у куток.</p>
<p>115</p>
<p>На боці — кулінарії еліта: 123<br />
тетерева й фазани, як живі<br />
звели голівки барвні гордовито<br />
над прозеленню житньої трави.<br />
Як доказ господининого сприту —<br />
фортеці i собори цукрові…<br />
Та все списать — мені бракує дару<br />
того, що мав Рабле або Драй-Хмара.</p>
<p>116</p>
<p>Христос Воскрес!.. Воїстину Воскрес!..<br />
Стук-стук хрестом… Роздалась навстіж брама…<br />
Десь морок днів страсних імлою щез…<br />
З осяяного радісного храму<br />
лине у нiч воскресний спів небес.<br />
Піднісши перемоги орифляму 126<br />
над переможеную Смертю смерть,<br />
життя ввесь світ наповнило ущерть.</p>
<p>117</p>
<p>Розправивши козацькі вуса сиві,<br />
христосується смаковито дід;<br />
(дівчата й молодиці особливо…)<br />
Марка жінки цілують узабрід,<br />
навколо могилки гудуть щасливі,<br />
з сусідом обіймається сусід,<br />
на свячення ждуть великодні “яства”,<br />
з поранку місяць сходить червонастий…</p>
<p>118</p>
<p>Усе наглиться — скорше, скорше в дім!<br />
Старе — мале чекає на свячене,<br />
щоби покласти край часам пісним.<br />
Не спить i Підзбуж. Смажене й печене<br />
вгина столи. Бо звичаєм старим<br />
прийма гостинно дім усе хрищене,<br />
що до господи в дні ці завіта<br />
із іменем воскресшого Христа.</p>
<p>119</p>
<p>Bci страви— відкриття по довгім пості,<br />
ще й в супроводі доброго ковтка…<br />
На підпитку господарі i гocтi<br />
вже розв’язали трохи язика.<br />
Завзявся дід на жарт до єґомостів:<br />
“Чи зна ксьондз-пробощ, чом у них така<br />
маніра звать “вєльканоц” цеє свято,<br />
а в нас “великдень” звать його прийнято?</p>
<p>120</p>
<p>Бо попадю єґомосць має в нас,<br />
то й день йому здається завеликий,<br />
а вам, безженцям, станеться нераз<br />
велика ніч з хвилинами без ліку…”<br />
Але Маркові теж спинився час:<br />
тримаючись старого свого звику,<br />
в фотелі він злапався у сонну сіть,<br />
i писанка в руці його лежить.</p>
<p>СПІВ ВОСЬМИЙ</p>
<p>121</p>
<p>Вернулись з Риму до костелів дзвони,<br />
воскресли й голоси дзвінкі церков,<br />
та з вітром весняним наперегони<br />
перекликаються через ліси ізнов<br />
метальних мов лункі потужні тони.<br />
Хто у житті хоч раз почув цей зов,<br />
проживши дні ці чисті, променисті<br />
в барвистім великодньому нaмистi, —</p>
<p>122</p>
<p>той на усе життя зачер з криниць,<br />
з джерельностей прабатьківського роду,<br />
безсмертя й вічности могутню міць,<br />
наблизився i зазирнув до зроду<br />
джерел, які з темноти таємниць<br />
животворять надію про свободу…<br />
Той з незнищимих збудував ланок<br />
coбi в прийдешність родову місток.</p>
<p>123</p>
<p>Там, Марку, де моря i океани<br />
кінчаються, ще далі ніж вирій,<br />
де на спочинок сонце йде до рана,<br />
куди спада зірок вогнистий рій, —<br />
жиє одвіку дивний люд — рахмани.<br />
Не знає часу він, не зна й подій,<br />
ані уродин, ні кінця сумного,<br />
не відає ні доброго, нi злого.</p>
<p>124</p>
<p>У цей рахманний таємничий край<br />
такі відходять душі після скону,<br />
які загрішні, щоб попасти в рай,<br />
але заправеднi і для полону<br />
пекельного. А мають там звичай<br />
довідатись про Великодні дзвони,<br />
коли їм хвилі донесуть річок<br />
шкарлупини свячених писанок.</p>
<p>125</p>
<p>Тож киньте, діти, в великодні хвилі<br />
червону шкаралупину з яєць.<br />
Хто зна, чи не чекають наші милі<br />
в рахманному краю на рішенець<br />
останній, щоби душі їx безкрилі<br />
піднеслися у зоряний вінець…<br />
Щороку їм “Христос Воскрес!” — надія,<br />
що ближчає до них свободи мрія.</p>
<p>126</p>
<p>У цій воскресній весняній порі<br />
по вcix кутках Полісся та Волині<br />
ймуть оживати тихі цвинтарі<br />
на день Томи Невірного. Бо нині<br />
з’явилися сюди малі й старі,<br />
щоб перенести в поминальнім чині<br />
прабатьківських надій живі вогні<br />
через сучасність у прийдешні дні.</p>
<p>127</p>
<p>Струмлять з бруньок топольних аромати,<br />
вишні скидають ніжні пелюстки,<br />
убрались могилки в квітчасті шати,<br />
у рушники, обруси i хустки,<br />
i не забуло Великоднє свято<br />
про крашанки барвисті та паски…<br />
Cьогодні злучаться із святом Жизні<br />
древлянські предки на врочистій тризні</p>
<p>128</p>
<p>О, Смерте! Де тепер твоє жало!<br />
О, Пекло! Де твоя поділась сила!<br />
Довкола сяйво, квіти i тепло…<br />
Христос Воскрес!., Тендітний брязк кадила…<br />
Старих xpecтiв заквітчане чоло…<br />
I жайворонків пісня многокрила,…<br />
Hi, ми не вмерли! Лиш тамуєм дих!<br />
Бо він не мертвих Бог, але живих!</p>
<p>129</p>
<p>Покроплено уже гроби останні,<br />
доспівано останні Tpoпapi,<br />
i руки все приправили старанні<br />
для проводів веселої пори,<br />
щоб душечкам при щирім частуванні<br />
відгикувалось легко yгopi,<br />
споглянувши, як на землі нащадки<br />
без щирої їx не лишають згадки.</p>
<p>130</p>
<p>Пригадуючи давніх днів діла,<br />
веселі i журні життя витівки;<br />
куми довкола горбика-стола<br />
кружлять чарки горілки i наливки,<br />
вже з уст пливе сама лише хвала<br />
на тих, що вічної дійшли домівки…<br />
Аж, врешті, як кінчає сонце путь,<br />
вже за небіжчичків здоров’я п’ють.</p>
<p>131</p>
<p>Ми ж, Марку, підемо в куток зелений<br />
до того он самітнього хреста<br />
серед мережива вишень i кленів.<br />
Нехай твoї обізвуться вуста<br />
до тих, що не лежать в землі свяченій,<br />
привітом переможного Христа,<br />
до предків, що спочили на чужині…<br />
Над цим горбком їx дух ширяє нині.</p>
<p>132</p>
<p>Один із них пройшов чималий шлях<br />
під бунчуками гетьмана-вигнанця,<br />
спочивши десь в Молдавщини степах.<br />
Склав голову один на празьких шанцях,<br />
коли батуринський кривавий жах<br />
Суворов повторив. За Корсиканця<br />
геройської шляхетної доби<br />
Европу всю один пройшов, щоби</p>
<p>133</p>
<p>лишитися на Бородінськім полі,<br />
а брат його недовго пережив,<br />
під Ляйпціґом дійшов такої ж долі…<br />
Про Яна чув ти кілька вже разів,<br />
а тих кількох, що в їxніx душах волі<br />
звучав зазивний необорний зрив, —<br />
вколисують сибірські заметілі,<br />
де плещуть об граніт Байкальські хвилі.</p>
<p>134</p>
<p>Та ще нескоро, Марку мій, кінець!<br />
Ще прийдуть жертви на вівтар свободи,<br />
ще спопелить вогонь їx унівець<br />
а попіл змиють Лети темні води, —<br />
аж той останній упаде Борець,<br />
остання жертва звільненого роду!<br />
I скличе їx воскресних дзвонів тон<br />
у предківської слави Пантеон.</p>
<p>135</p>
<p>Усі прийдуть тоді: чубасті вої<br />
із мудрими князями на чолі,<br />
мужі iз Лаври й Софії Святої,<br />
останні непіддайні королі,<br />
незгноблені берладники-ізгої,<br />
i лицарі свободи i ріллі,<br />
що, меч при боці, у руках чепіги,<br />
ломили степу чорноземні криги,</p>
<p>136</p>
<p>ті , що віддали міць сердець i рук<br />
за невмирущу візію Богдана,<br />
що у добі вигнань, тортур i мук<br />
не прийняли наказів од тирана,<br />
що їм Парижу й Ротердаму брук<br />
ятрив icтoтy, як пекуча рана…<br />
Христос Воскрес! заклич до них ycix,<br />
бо він є Бог не мертвих, а живих.</p>
<p>СПІВ ДЕВ’ЯТИЙ</p>
<p>137</p>
<p>Вплітають гімн весни Ярило й Лада<br />
у радісний хорал Зелених Свят,<br />
тхне ворожлива чарівна принада<br />
з замаяних в густе клечання хат.<br />
Квітчастих лук безкрає Ельдорадо<br />
здійма в блакить кадильний аромат,<br />
i гонить легіт золотисті хвилі<br />
по житніх піль квітуючім дозвіллі.</p>
<p>138</p>
<p>Хто прийде ввечір там, де дві ріці<br />
обрамили в трикутник сінокоса,<br />
й почує, як нараз у вci кінці<br />
сопілка забринить многоголоса,<br />
й од срібла плес відлуняться гонці<br />
дзвінких пісень понад вечірні роси, —<br />
той не забуде, хоч проживши й вік,<br />
гapмонiю цих лук, гаїв i рік.</p>
<p>139</p>
<p>Чужий, хоч рідний, Iгop нам Стравінський<br />
зібрав дбайливо тих акордів cлiд,<br />
i запліднив древлянський дух волинський<br />
його таланту повновісний плід…<br />
(В чужому шатті геній український<br />
іде непізнаний крізь цілий світ…)<br />
Одначе про музичні ці алюри<br />
найкраще знає все Стемповський Юpiй.</p>
<p>140</p>
<p>Не хочеться лишать духмяних лук,<br />
заслухавшись у чарівні тремолі, —<br />
та з Підзбужу бринить зазивний гук:<br />
чека вечеря… Край красі i волі…<br />
Вколисує у сон млиновий стук,<br />
з дуґласівками шепчуться тополі,<br />
й одгукується тужно поле й гай,<br />
як з комишів обізветься бугай…</p>
<p>141</p>
<p>Столітніх сосен червонасті вежі<br />
замкнули непроступно виднокруг,<br />
та в їxні присмеркні таємні межі<br />
проклався ледь помітний сліду пруг.<br />
Відважся но лише на ixнi стежі,<br />
i доведуть тебе до тихих смуг<br />
галяв забутих в зелені i тиші,<br />
де все поганством предковічним дише,</p>
<p>142</p>
<p>де, мавши душу Лесину живу,<br />
почуєш пісню білої берізки,<br />
побачиш i русалку лісову,<br />
як косу запліта в дрібненькі кіски,<br />
на чарівну натрапиш сон-траву,<br />
до тебе лісовик підійде близько…<br />
Причастен станеш тайни i краси,<br />
що їx таять волинські ще ліси.</p>
<p>143</p>
<p>Натрапивши на запуст між пеньками<br />
скуштуєш i суниць i полуниць<br />
(за першими бо “сунеш” між билками,<br />
за другими — згинаєшся “півниць”),<br />
й, обтяжений мовчанкою й думками,<br />
умостишся край лісу горілиць<br />
та підглядатимеш, як білі хмари<br />
будують в сині казкові примари,</p>
<p>143</p>
<p>як починає половіти жит<br />
ще донедавна прерія зелена,<br />
як…Та послухай краще, Марку, міт,<br />
що прийняла його Волинь хрищена<br />
з отих посивілих прадавніх літ,<br />
коли оці, на почув лиш, імена<br />
були тоді живі i близькі нам,<br />
оцим полям, i лукам, i хатам.</p>
<p>145</p>
<p>За тих часів Христос з учениками<br />
вчащав охоче на свою Волинь,<br />
коли над лісом, нивами й річками<br />
тремтіла переджнивности теплінь,<br />
коли poї дзуміли, а садками<br />
йшов стиглий дух, i в першу золотінь<br />
вбиралася чиясь сквапливо нива,<br />
щоби ось-ось вже розпочати жнива.</p>
<p>146</p>
<p>Toдi, мандруючи через садки,<br />
де, мов краплини в зелені застиглі,<br />
обтяжили гілля важкі грушки,<br />
такі сочисті, запашні i стиглі, —<br />
побачили святі мандрівники:<br />
під грушкою простягсь козак, навідлі<br />
i руки й чуб, та жде, щоб без турбот<br />
йому упала грушка просто в рот.</p>
<p>147</p>
<p>“О, Майстре! I пощо таке ледащо?”<br />
Зачудувались з нехіттю святі.<br />
“На світі, любі діти, кожне нащо<br />
дістало значені свої пyті,<br />
й не схибити йому із них нізащо…”<br />
Сховавсь ласкавий усміх у куті<br />
Христових уст. Мандрують мовчки далі<br />
в передполудневім липневім палі.</p>
<p>148</p>
<p>I бачать: у долинці тихій жне<br />
злотистий житній лан красуня-жниця.<br />
Хоч вколо жаром печі поле тхне<br />
i запливають потом очі й лиця, —<br />
але й на мить дівчина не спічне,<br />
невпинно блискає серпова криця,<br />
перевесло підперезало сніп<br />
i вже новий росте їй біля cтiп.</p>
<p>149</p>
<p>“Яка дівчина гарна й працьовита!<br />
На світі мало, Вчителю, таких!<br />
Сама одна на лан широкий жита,<br />
однісінька, без друзів помічних…<br />
Чека її напевно знакомита<br />
відплата в днях майбутніх життєвих!”<br />
I посміхнувсь Христос: “Оцю дівчину<br />
козак-лінюх дістане за дружину.”</p>
<p>150</p>
<p>“Це нагорода, Paввi, їй така?”<br />
Апостоли від дива аж спинились…<br />
“Таж це покута дівчині гірка<br />
за те, що праці віддає вci сили!”<br />
I знов засяла усмішка м’яка<br />
Христові на обличчі: “Друзі милі!<br />
Якби й дружина в неї мав цей сприт —<br />
вони б удвох загарбали ввесь світ!..”</p>
<p>151</p>
<p>Хоч слухає Марко — думки далеко: —<br />
там, де вози риплять під вантагом,<br />
де під полукіпками жнивна спека<br />
збирає вipниx друзів, щоб гуртом<br />
змайстрити змія: бісова пащека,<br />
з ганчір’я хвіст барвистим ланцюгом…<br />
Та розбіг стежкою межи стернями,<br />
i змій підносить серце над ланами.</p>
<p>152</p>
<p>В поліття з літа йде волинський шлях,<br />
минулися суниці, йдуть чорниці,<br />
повійка поснувалась по стернях,<br />
i теплі пахощі живиці й глиці<br />
змішалися із духом по грибах,<br />
із ароматом гречки-медуниці…<br />
Й приймає лагідно сухий пicoк<br />
у теплу глиб важкий, утомний крок.</p>
<p>153</p>
<p>Крізь деревлянську землю Лада-юнка<br />
навесні несла китицю надій.<br />
Помона-молодиця крочить струнко<br />
з кошем врожаю. Спас i Маковій<br />
благословляють плідности дарунки:<br />
колосся, мед, цілющий деревій,<br />
грушки, сливки i яблука рум’яні,<br />
що їx на свячення принесли зраня.</p>
<p>154</p>
<p>Не покуштуй, мамусу, уважай,<br />
перед Чесного Спаса днем врочистим,<br />
який рум’яних яблук урожай!<br />
Бо душенькам твоїх дітей пречистім,<br />
заховуючи райський обичай,<br />
не дасть Петро по яблучку сочистім,<br />
якщоби перед свяченням плодів<br />
тебе, як Еву, демон спокусив.</p>
<p>155</p>
<p>Догримують своє вихрі політні<br />
(відвідує древлян Ілля-Перун),<br />
а гороблині ночі оксамитні<br />
торкаються в душі таємних струн:<br />
це Божий перст віщує нам новітні<br />
погрози знаками вогнистих рун, —<br />
“мене текел” грізне i нeвiдкличнe,<br />
що, мов прокляття, нависа дідичне…</p>
<p>156</p>
<p>За те, що відреклись святих знамен<br />
колись свобідного палкого роду,<br />
за те, що славу батьківських імен<br />
продали за сумирність i вигоду,<br />
за те… Але ввижаються ген-ген<br />
душі дитячій дні величні зроду,<br />
коли останній зрив палких синів<br />
розвіє злагоду волинських снів.</p>
<p>СПІВ ДЕСЯТИЙ</p>
<p>157</p>
<p>Від’їлися шпаків крикливі згpaї,<br />
взялися раду радить ластівки,<br />
iз гнізд лелеча молодь учащає<br />
на батьківські болотяні ставки,<br />
під лісом горобина достигає,<br />
опеньки в зрубі облягли пеньки,<br />
i кличе лось суперника до бою,<br />
як присмерк обгортає ліс габою.</p>
<p>158</p>
<p>Ах, бережися серце! В цій добі<br />
такій сумній, солодкій i тужливій,<br />
щоб не злапатись до тенет тобі<br />
осіннього кохання! В бурнім зриві<br />
впадеш за жертву пізній ворожбі,<br />
згориш в останньому, п’янкім пориві!..<br />
Вважай: іде волинський Вересіль<br />
між злотних підлісків i ясних піль!</p>
<p>159</p>
<p>Не встигла й ти замкнуть, бабусю, дверця<br />
свого чуття в ті давні, юні дні,<br />
й не мож було захоронити серця,<br />
що спалахнуло вперше восені.<br />
Покинула Мазурські ти озерця<br />
у батьківській далекій стороні,<br />
новій вітчизні віддалась у прийми,<br />
де звало серце, надили обійми…</p>
<p>160</p>
<p>Тепер вертаєш думкою назад,<br />
у тi далекі, давні роковини.<br />
Луна погроз i пристрасних порад<br />
звучить ізнов з забутої вітчини…<br />
Та розгортаються в барвистий ряд<br />
років підзбужських радісні хвилини.<br />
О, виплатилась боротьба i біль<br />
за дні, що розпочав їх вересіль!</p>
<p>161</p>
<p>Зітхнеш — i повідатимеш Маркові<br />
іcтopiї віджеврілих давнин,<br />
укритих попелом любови й крови<br />
Їх викликає спомин із далин,<br />
та оживляє чаклування мови<br />
побляклі барви сутінкових днин.<br />
Глядить, не відриваючись, дитина,<br />
як за картиною іде картина:</p>
<p>162</p>
<p>Москва, Вкраїна, Польща i Литва,<br />
царі й гетьмани, мир, війна i звади,<br />
леґенд забутих пристрасні слова,<br />
pитмічна завороженість баляди…<br />
Тут, Марку, ти дістав ковток питва<br />
із джерела кастальської принади,<br />
прийнявши першу правду з тим ковтком,<br />
що слово є усього початком.</p>
<p>163</p>
<p>Тому силяб Міцкевичевих дари<br />
i Шіллерів лункий, прозорий рим,<br />
Енеєвих пригод співучі чари,<br />
Шевченкових погроз далекий грім,<br />
що віщував, мов доля, “кари, кари!” —<br />
усе Марко сприйма чуттям тонким.<br />
О, бережи, істото, зерно Слова.<br />
щоби за ярих днів посіять знова!</p>
<p>164</p>
<p>Скороминуча чарівна пора<br />
злотисто-барвних днів волинських. Варта<br />
незрівняних рядків із-під пера<br />
нового Кітса або фарб Макарта.<br />
Та простягає жовтнева Мара<br />
серпанок смерти над імлистим “завтра”…<br />
Не бійся! Щоб воскреснуть на весні<br />
заснути-вмерти треба восені.</p>
<p>165</p>
<p>Не смерть це — сон у матірному лоні:<br />
сон прозябця у стиглому плоді,<br />
i бруньки сон в пухнатій оболоні,<br />
дрімота-сон в закриженій воді…<br />
Прийде пора — тепла й любови пломінь<br />
торкнеться смерти-сну й ураз тоді<br />
життя постане із дрімоти-смерти:<br />
щоби любить i жити — треба вмерти!</p>
<p>166</p>
<p>Hi, Hi, філософе! Щоб вмерти — жить<br />
раніше треба! Чуй: цимбали, скрипка,<br />
i бубон навіжено бубонить,<br />
аж дзеленьчить у вікнах кожна шибка.<br />
A cepцeвi дівочому досить,<br />
(щоб тріпоталось мов срібляста рибка),<br />
почути від музиків: “Мойше, шпiль!..”<br />
Прийшла доба заручин i весіль.</p>
<p>167</p>
<p>“Просили на весілля тато й мама<br />
та й прошу я!” Дівчина б’є чолом,<br />
i рушника вишиваного рама<br />
кладеться під калач сніжистим тлом —<br />
від молодої дар. Барвиста пляма<br />
весільного гуртка іде селом,<br />
із завзяттям пейсаті тнуть музики,<br />
кричать малі, всміхаються великі,</p>
<p>168</p>
<p>пригадуючи молоді літа,<br />
дні залицяння, сватання i шлюбу.<br />
Минулася досягнена мета,<br />
перетривалось радощі i згубу,<br />
i рід ізнов у дітях оберта<br />
на щасну лиць повторних днів рахубу.<br />
Тож грай, музико! Голосніш цимбали!<br />
Щоб аж чарки i підківки брязчали!</p>
<p>169</p>
<p>П’яниця п’є, бо вже не пить не може,<br />
бурлака п’є — забуть свою біду,<br />
англієць — бо йому здається гоже<br />
упитися, “як лорд”, а під їду<br />
француз з аперитиву робить ложе,<br />
дикун пpoп’є жінок i череду…<br />
Древляни ж п’ють (i ніде правди діти),<br />
бо “для Pyci веселіє єсть пити”.</p>
<p>170</p>
<p>Тому то i весіллям зветься це,<br />
бо з серця геть гризот буденних брила,<br />
бо сяє безтурботністю лице,<br />
бо повен стіл i повні вщерть барила…<br />
Були здорові, пивши! У сільце<br />
вам гарна, кумцю, пташечка влетіла!<br />
Тож побажаймо їм копу дітей<br />
i добрий міх, повнісінький грошей!</p>
<p>171</p>
<p>Веселі дзвони кличугь з-поза бору,<br />
щоб поспішатись до села чимдуж,<br />
i xyтip квапиться, щоб встиг упору<br />
на празник осамітнений Підзбуж.<br />
У церкві стиск, i навіть до притвору<br />
не протиснувся б i в’юнистий вуж.<br />
Але з’явився дід коло порога —<br />
i вмить до клиросу вільна дорога.</p>
<p>172</p>
<p>А потім — празникові дні гостин,<br />
(уміють частувать сільські Люкули);<br />
далеко геть утомний бiг годин,<br />
намагу, піт i втому — всі забули,<br />
земля-праматір далась на спочин, —<br />
смакують діти дари, що набули…<br />
Благословен ваш труд, його плоди,<br />
бо варт є працівник своєї мзди!</p>
<p>173</p>
<p>Одвідавши приятелів i друзів,<br />
(зубрівка всюди мала добрий смак),<br />
в гостинному єґомосцевім крузі<br />
отаборився дід нарешті — знак,<br />
що жарт i сміх триматимуть в напрузі<br />
родинний гурт. I чути вже: “Бо так<br />
вже й лишиться при цім правдивім слові:<br />
нема то, як котові i попові!..</p>
<p>174</p>
<p>Кінець забаві! Бо прийшов Пилип!<br />
Ще нижче листопадно-хмарний килим,<br />
цілими днями чуть з стодоли ціп,<br />
встають поранки в шатті посивілім,<br />
дід одміря в патрони порох, дріб,<br />
i Буйда б’є хвостом нетерпеливим.<br />
Біля печей збираються жінки,<br />
летять на звіди перші сніжинки…</p>
<p>175</p>
<p>I знов зима. Завершилося коло,<br />
вернувся вітер на свої круги,<br />
i плеще знов, як океан об моло,<br />
волинський рік в ті самі береги<br />
повторности. Крижане забороло<br />
спустили знов морози i сніги…<br />
Хоч од розлуки серце i ятриться,<br />
але чека Марка назад столиця,</p>
<p>176</p>
<p>студена, непривітна i чужа,<br />
ждуть (може й зрадницькі) чужі пороги,<br />
i радощі чужі й чужа грижа…<br />
Та вже поклала пруг перестороги<br />
через життя волинських днів межа!<br />
Не схибиш ти, дитино, вже з дороги,<br />
яку тобі проклав Волинський Рік:<br />
Свободі й Слову приректи свій вік.</p>
<p>ДОСПІВ</p>
<p>ХІІІ</p>
<p>Був вiк камінний, бронзовий, залізний,<br />
вік пари, динаміту, літаків,<br />
вік електричности, бундючних слів,<br />
дрібних, жорстоких чи пopoжнix iзмів…<br />
У макабричнім танку кістяків<br />
на ще нечуваній кривавій тризні<br />
гряде Атомний Biк на кон Biкiв.</p>
<p>ХІV</p>
<p>Його віта надхнення дітваків,<br />
жадних забави, швидкости i зміни.<br />
Що перед тим було-лиш гра дитини,<br />
лиш спроби підсвідомих початків,<br />
даремно промарновані години<br />
безсилих, хоч учених, диваків,<br />
що борсались без цілі i причини…</p>
<p>ХV</p>
<p>Тепер доба приходить Надлюдини,<br />
яка зеніт розколе i надір,<br />
пізнає космос до найдальших зip<br />
і на складові розкладе частини,<br />
нестримувана забобоном вір,<br />
істотности билини i тварини!<br />
Іде доба незнаних ще манір,</p>
<p>ХVІ</p>
<p>коли в ненависті постане мир,<br />
під мусом концентраків навзаводи<br />
братерством спалахнуть yci народи,<br />
i людство упірне в щасливий вир<br />
спокою, споживання й насолоди!..<br />
Та обзивається душа: не вip<br />
в цю візію надщастя й надсвободи!</p>
<p>XVII</p>
<p>Коли було дійшло до миру й згоди<br />
через насильство, примус чи наказ?<br />
Чи ж з’являться з лябораторій, враз,<br />
удосконалених людей породи?<br />
Hi! Не в пробівках — в серці власнім нас<br />
очікують i кари й нагороди!<br />
Бо не подасть конваєровий пас</p>
<p>XVIII</p>
<p>для тих, що прийдуть безіменних мас<br />
“ан ґро” чи “ан деталь” любов i ласку.<br />
Останню відшукаємо розв’язку<br />
не там, де кублиться космічний газ,<br />
завдавши таємницям всім поразку.<br />
Тоді дійдем замріяних оаз,<br />
почувши щастя недосяжну казку, —</p>
<p>XIX</p>
<p>коли з душі зірвемо панцер-маску<br />
неситої, як вовкулак, жади.<br />
Вона жене нас на підбої: “Йди!<br />
Загинь, але, послушний обов’язку,<br />
підбий ввесь світ!..” I ми сюди-туди<br />
кидаємось сквапливо i боязко,<br />
як вівці полохливі з череди.</p>
<p>XX</p>
<p>Таж Майстер був сказав колись: “Гляди:<br />
що як усього матимеш доволі,<br />
зробившись паном світової долі,<br />
а душу згубиш?” О, вряди-годи<br />
ви, розумом міцні, а серцем кволі,<br />
прислухайтесь до тихої ходи<br />
прадавніх благовість про царство волі:</p>
<p>XXI</p>
<p>вона у нас самих, у тихій ролі<br />
сердець. Там все на відкриття чека:<br />
i дружби мужньої міцна рука,<br />
кохання першого солодкі болі,<br />
довірливість дитяча гомінка,<br />
й нестримана, як вільний вітер в полі,<br />
всетворча радість, знаходом п’янка, —</p>
<p>XXII</p>
<p>вci речі життєві, мов та ріка,<br />
несе буття нам навпроти без ліку.<br />
Не вибирай із них лише велику,<br />
що розголосом-славою грімка.<br />
Не в громах бур, не в лев’ячому рику —<br />
в тонкім акорді леготу й струмка<br />
людині дух з’являється відвіку.</p>
<p>XXIIІ</p>
<p>У молитвах, а не в офірнім крику<br />
шукає божества вдумливий жрець,<br />
не океан — Касталії живець<br />
під життєдайну перейма опіку<br />
надхнення прозябець; пророк, борець<br />
i вождь ідуть в пустелю дику<br />
приправитись на творчий реченець…</p>
<p>XXIV</p>
<p>Отак i той, нових границь творець,<br />
пророк i вождь, обіцяний вітчизні,<br />
об’явиться у дні останні, грізні<br />
не з розпаду атомових тілець,<br />
а з тихих слів, приречених дідизні,<br />
із тиші наших відданих сердець.<br />
Їх зберегли нам Предківські Роки,<br />
щоб будувать на них могли віки!</p>
<p>Лютий-листопад 1946</p>

<div></div>