<strong>Хронологія життя і творчості Лесі Українки</strong>
<p>Дати подаються за юліанським стилем, в дужках подано дати за григоріанським стилем.<br />
<em>Скорочення :</em><br />
<em>Деятели</em> – Деятели революционного движения в России. Биобиблиографический словарь. – М. : 1930 г.<br />
<em>Документи</em> – Леся Українка. Документи і матеріали. – К. : «Наукова думка», 1971 р.<br />
<em>ІЛІШ</em> – Інститут літератури ім. Т. Г. Шевченка АН УРСР, Київ, ф. …, № …<br />
<em>ЛНВ</em> – Літературно-науковий вісник<br />
<em>Спогади</em> – Спогади про Лесю Українку. – К. : «Дніпро», 1971 р.<br />
<em>Публікації</em> – Леся Українка. Публікації, статті, дослідження (продовжуваний збірник статей).<br />
<em>Хронологія</em> – Косач-Кривинюк О. Хронологія життя і творчості Лесі Українки. – Інститут літератури ім. Т. Г. Шевченка АН УРСР, відділ рукописів, ф. 107</p>
<p><b> </b></p>
<p><b>1871</b></p>
<p><b>Лютого 13 (25)</b></p>
<p><b>У місті Новограді-Волинському в родині українських інтелігентів Петра Антоновича Косача та Ольги Петрівни (уродженої Драгоманової, літературний псевдонім – Олена Пчілка) народилася дочка Лариса</b><b> </b><b>(Документи, с. 17)</b><b></b></p>
<p><b>1875</b></p>
<p><b>Леся навчилась читати</b><b> </b><b>(Спогади, с. 42)</b><b>.</b></p>
<p><b>1876</b></p>
<p><b>Січень</b></p>
<p><b>О. П. Косач з дітьми Михайлом і Ларисою приїхали до Києва, щоб попрощатися з М. П. Драгомановим перед його вимушеною еміграцією. «Пригадую, … я привезла своїх старших дітей Михася й Лесю до Києва; жили вони якийсь час у Михайла</b><b> </b><b>(Драгоманова. – Ред.)</b><b>, щоб скількимога ближче спізнатися з дядьком і його родиною»</b><b> </b><b>(Спогади, с. 81)</b><b>.</b></p>
<p><b>Початок лютого</b></p>
<p><b>М. П. Драгоманов виїздить за кордон</b><b> </b><b>(Спогади, с. 81)</b><b>.</b></p>
<p><b>Літо (початок)</b></p>
<p><b>Леся написала першого листа до Драгоманових.</b></p>
<p><b>Літо</b></p>
<p><b>О. П. Косач разом з Лесею та Михайлом відпочивають в селі Жабориці. Тут Леся вперше почула розповіді матері про Мавку.</b></p>
<p><b><i>«…Видко було, що перебування в Жабориці зробило на Лесю дуже велике враження і дуже їй сподобалося: вона, бувало, раз у раз із втіхою згадує, що те або те чула чи бачила в Жабориці… Жаборицькі пісні, казки, різні повір’я, звичаї, купальські, жнив’яні і т. д. Леся добре пам’ятала і часто згадувала…» </i></b><b><i>(Спогади, с. 36)</i></b><b><i>.</i></b></p>
<p><b>Сердечна дружба єднає Ларису з її старшим братом Михайлом. За нерозлучність в сім’ї їх називали спільним ім’ям «Мишолосіє», пізніше Ларису перезвали в сім’ї на Лесю</b><b> </b><b>(Спогади, с. 42)</b><b>.</b></p>
<p><b>1877</b></p>
<p><b>Травня 26 (червня 7) Новоград-Волинський</b></p>
<p><b>Народилася Ольга, сестра Лесі</b><b> </b><b>(Документи, с. 131)</b><b>.</b></p>
<p><b>В цьому році</b></p>
<p><b>Леся почала вчитися вишивати. «Леся зосереджена і дуже вражлива. Багато часу присвячує вишиванню, могла навіть вишити батькові сорочку»</b><b> </b><b>(Хронологія)</b><b>.</b></p>
<p><b>1878</b></p>
<p><b>Серпня 20 – жовтня 20 (вересня 1 – листопада 2)</b></p>
<p><b>Лесині батьки їздили на всесвітню виставку в Париж, де зустрічалися з М. П. Драгомановим.</b></p>
<p><b><i>«1878 р. з чоловіком ми поїхали за кордон… Був придатний час до того, щоб побачитися з Михайлом, бо на той час була якраз Паризька всесвітня виставка, і думалось, що наша подорож під час неї не так-то кинеться в очі урядові. Брат тоді жив у Женеві, де друкував свої видання. Ми з ним з’їхались у Парижі …»</i></b><b><i> </i></b><b><i>(Спогади, с. 81)</i></b><b><i>.</i></b></p>
<p><b>Серпень – жовтень</b></p>
<p><b>Під час відсутності батьків доглядати дітей приїздить Олена Антонівна Косач, сестра Лесиного батька. Дружба з «тіткою Єлею» залишила помітний слід в житті і творчості поетеси</b><b> </b><b>(Спогади, с. 48)</b><b>.</b></p>
<p><b>Листопада 7 (19)</b></p>
<p><b>Наказом по міністерству внутрішніх справ П. А. Косача переведено на роботу до Луцька.</b></p>
<p><b><i>«…Батька нашого переведено з обжитого місця, щоб покарати за його «українофільство» та за побачення, під час подорожі до Парижа на виставку 1878 року, з емігрантом, батьковим другом, а материним братом Михайлом Петровичем Драгомановим»</i></b><b><i> </i></b><b><i>(Спогади, с. 44)</i></b><b><i>.</i></b></p>
<p><b>1879</b></p>
<p><b>Весна</b></p>
<p><b>Сім’я Косачів переїздить з Новограда-Волинського до Луцька</b><b> </b><b>(Спогади, с. 44 – 45)</b><b>.</b></p>
<p><b>Березня (після 13 (25)) Петербург</b></p>
<p><b>Заарештовано Олену Антонівну Косач, тітку Лесі, за участь у замаху на шефа жандармів Дрентельна; пізніше її вислано в Олонецьку губернію, а 1881 р. заслано до Сибіру на 5 років (м. Ялуторовськ Тюменської обл., а потім у м. Тюмень)</b><b> </b><b>(Деятели, Т. 2. Вып. 2. с. 659)</b><b>.</b></p>
<p><b>У цьому році</b></p>
<p><b>Батько Лесі Українки купив ділянку землі з будівлями в селі Колодяжному поблизу Ковеля, розпочали будівництво нового помешкання для родини</b><b> </b><b>(Леся Украинка в воспоминаниях современников. М., «Худ. литература», 1971, с. 55)</b><b>.</b></p>
<p><b>1879 (кінець року) – 1880 (початок)</b></p>
<p><b>Леся довідалася про арешт тітки Олени. Під враженням цієї звістки написала першу поезію «Надія»</b><b> </b><b>(Спогади, с. 48)</b><b>.</b></p>
<p><b>1880</b></p>
<p><b>Літо</b></p>
<p><b>Олександра Антонівна Косач-Шимановська, тітка Лесі, з двома синами переїздить до Луцька, мешкає в родині Косачів. Причиною переїзду став арешт і заслання до Сибіру її чоловіка Бориса Шимановського. «Тітка Саша» – перша Лесина вчителька музики. До неї Леся зберігала все життя почуття великої вдячності</b><b> </b><b>(Спогади, с. 47 – 48)</b><b>.</b></p>
<p><b>1881</b></p>
<p><b>Січня 6 (18)</b></p>
<p><b>Леся дуже застудилася, початок тяжкої хвороби</b><b> </b><b>(Спогади, с. 48)</b><b>.</b></p>
<p><b>Весна</b></p>
<p><b>О. П.Косач возила Михайла, Лесю, Ольгу в село Чекни [тепер село Межиріччя Млинівського району Ровенської області], щоб вони побачили і послухали веснянки</b><b> </b><b>(Спогади, с. 46)</b><b>.</b></p>
<p><b>Вересня (не пізніше 25) (жовтня 7)</b></p>
<p><b>О. П. Косач повезла Михайла, Лесю, Ольгу до Києва для навчання під керівництвом приватних вчителів. Михайло й Леся почали вчитись за програмою чоловічої гімназії</b><b> </b><b>(Спогади, с. 86)</b><b>.</b></p>
<p><b>Осінь – зима</b></p>
<p><b>Леся бере уроки гри на фортепіано у дружини М. Лисенка – Ольги Олександрівни Деконор</b><b> </b><b>(Спогади, с. 95)</b><b>.</b></p>
<p><b>1882</b></p>
<p><b>Квітня 30 (травня 12)</b></p>
<p><b>Матір Лесі піддано «негласному надзору» за листування «преступного характера»</b><b> </b><b>(Деятели, т. 3, вып. 2, 1934, с. 1239)</b><b>.</b></p>
<p><b>Травня початок</b></p>
<p><b>Косачі переїздять в село Колодяжне, що віднині стало їхнім постійним місцем проживання.</b></p>
<p><b><i>«Наша сім’я жила в дуже близьких стосунках з селянами, всі ми, в тому числі й Леся, може, ще більше, ніж хто, мали між колодяжненцями не лише знайомих, а й приятелів, і товаришок, і товаришів, тому весь їх побут дуже скоро став нам відомим, а далі й рідним»</i></b><b><i> </i></b><b><i>(Спогади, с. 37)</i></b><b><i>.</i></b></p>
<p><b>Травня 29 (червня 10)</b></p>
<p><b>Народилася Оксана – сестра Лесі Українки</b><b> </b><b>(Документи, с. 131)</b><b>.</b></p>
<p><b>Вересень – грудень</b></p>
<p><b>Леся з братом Михайлом живуть у Києві, вчаться у приватних вчителів, зокрема вивчають грецьку і латинську мови</b><b> </b><b>(Хронологія, с. 46)</b><b>.</b></p>
<p><b>1883</b></p>
<p><b>Січень – травень</b></p>
<p><b>Леся з матір’ю, братом Михайлом та сестрами Ольгою та Оксаною живуть у Києві. Леся й Михайло продовжують розпочате минулого року навчання під керівництвом домашніх учителів</b><b> </b><b>(Хронологія)</b><b>.</b></p>
<p><b>Лютого 25 (березня 9)</b></p>
<p><b>Діячі літератури і культури Києва організували дитяче шевченківське свято. Слово про Т. Г. Шевченка виголосила Олена Пчілка, музичний супровід – М. В. Лисенка. Леся і її брат Михайло декламували поезії</b><b> </b><b>(«Зоря», 1889, № 6-7, с. 119)</b><b>.</b></p>
<p><b>Червень – серпня початок</b></p>
<p><b>Олена Петрівна Косач з дітьми відпочиває у матері, Є. І. Драгоманової в Гадячі. Місцевий лікар діагностує хворобу Лесі як туберкульоз кісток</b><b> </b><b>(Документи, с. 23)</b><b>.</b></p>
<p><b>Серпня 8 – 15 (20 – 27)</b></p>
<p><b>Леся з батьками перебуває у Києві на консультації в лікарів. Професор О. Рінек порадив оперувати ліву руку</b><b> </b><b>(Документи, с. 23)</b><b>.</b></p>
<p><b>Жовтня 11 (23)</b></p>
<p><b>Професор О. Рінек оперував ліву руку, видалив кістки, уражені туберкульозом</b><b> </b><b>(Хронологія)</b><b>.</b></p>
<p><b>Грудня 12</b></p>
<p><b>Леся повертається з Києва до Колодяжного</b><b> </b><b>(Документи, с, 26 – 27)</b><b>.</b></p>
<p><b>1884</b></p>
<p><b>Перша половина року</b></p>
<p><b>Стан здоров’я поліпшується. З допомогою матері Леся вивчає французьку і німецьку мови, про що сповіщає бабусю</b><b> </b><b>(Лист Лесі Українки до Є. І. Драгоманової від 8 травня 1884 p.)</b><b>.</b></p>
<p><b>Літо</b></p>
<p><b>Леся з матір’ю, братом Михайлом та сестрою Ольгою їздили до села Скулина, де відвідали урочище Нечімне [тепер урочище Лісова пісня], яке глибоко вразило її своєю чарівністю. Легенди, пов’язані з озером, Леся пам’ятала все життя і відтворила в «Лісовій пісні»</b><b> </b><b>(Хронологія)</b><b>.</b></p>
<p><b>Серпня 22 (вересня 3)</b></p>
<p><b>Народився Микола – брат Лесі</b><b> </b><b>(Документи, с. 131)</b><b>.</b></p>
<p><b>Вересень</b></p>
<p><b>О. П. Косач з Лесею й Ольгою їздили в Холм (тепер Польща), щоб відвідати Михайла, який там навчався в гімназії</b><b> </b><b>(Лист Лесі Українки до Є.І.Драгоманової без дати)</b><b>.</b></p>
<p><b>Жовтня 30 (листопада 11)</b></p>
<p><b>Написано поезію «Конвалія».</b></p>
<p><b>Листопада 3 (15)</b></p>
<p><b>Написано поезію «Сафо».</b></p>
<p><b>Листопада 15 (27), Львів</b></p>
<p><b>Надруковано поезію «Конвалія». Це перший друкований твір, підписаний псевдонімом «Леся Українка», що став літературним іменем Лариси Петрівни Косач («Зоря», Львів, 1884, № 22, с. 186).</b></p>
<p><b>Грудня 1 (13) Львів</b></p>
<p><b>Надруковано поезію «Сафо» («Зоря», № 23, с. 195).</b></p>
<p><b>Кінець року Колодяжне</b></p>
<p><b>Леся і Михайло за порадою матері працюють над перекладом твору М. Гоголя «Вечори на хуторі під Диканькою»</b><b> </b><b>(Спогади, с. 86)</b><b>.</b></p>
<p><b>У цьому році</b></p>
<p><b>Написано поезію «Літо краснеє минуло».</b></p>
<p><b>1885</b></p>
<p><b>Березень Колодяжне</b></p>
<p><b>З Києва привезли рояль. Леся грає на ньому. Разом з сестрою Ольгою вивчає композиції М. В. Лисенка з опери «Різдвяна ніч»</b><b> </b><b>(ІЛІШ, ф. 28, № 356)</b><b>.</b></p>
<p><b>Травень Львів</b></p>
<p><b>Видано книжку: Гоголь М.</b><b> </b><b>Вечорниці</b><b> </b><b>(Оповідання …). Переклад Михайла Обачного</b><b> </b><b>(псевдонім Михайла Косача. – Ред.)</b><b> </b><b>й Лесі Українки, під редакцією Олени Пчілки. Львів, заходом М. Ткаченка</b><b> </b><b>(М.І.Павлик. – Ред.)</b><b>, 1885. 40 с.</b></p>
<p><b>Червня початок – липня кінець</b></p>
<p><b>Леся лікується на грязевому курорті Друскеники у Литві, але без бажаних наслідків</b><b> </b><b>(ІЛІШ, ф. 28, № 31)</b><b>.</b></p>
<p><b>Серпня 1 (13)</b></p>
<p><b>Леся з матір’ю повернулися з Друскеників до Колодяжного</b><b> </b><b>(Хронологія)</b><b>.</b></p>
<p><b>У цьому році</b></p>
<p><b>Написано поезії «Любка», «Я блукав колись по ріднім краю…» та «На зеленому горбочку», поему «Русалка».</b></p>
<p><b>1886</b></p>
<p><b>Лютого близько 24 (березня 8)</b></p>
<p><b>Батьки відвезли Лесю на консультацію до київських лікарів, які діагностували туберкульозне запалення суглоба правої ноги</b><b> </b><b>(Хронологія)</b><b>.</b></p>
<p><b>Лютий – травень Київ</b></p>
<p><b>Провадиться лікування ноги особливими пов’язками. Леся мешкає в сім’ї батькового брата Г. А. Косача на Фундуклеївській вулиці, багато читає</b><b> </b><b>(Документи, с. 33)</b><b>.</b></p>
<p><b>Травня кінець</b></p>
<p><b>Леся повертається до Колодяжного. Багато працює, читає, готує твори до жіночого альманаху «Перший вінок». Стан здоров’я не кращає</b><b> </b><b>(Документи, с. 33-36)</b><b>.</b></p>
<p><b>1887</b></p>
<p><b>Березень</b></p>
<p><b>О. П. Косач в листі до І. Франка дає характеристику Лесиної поеми «Русалка»:</b></p>
<p><b><i>«Можна думати, що з літами Українка Леся вийде на реальнішу дорогу (принаймні, она каже вже й тепер, що коли б була не послала торік своєї «Русалки», то вже б тепер не пустила її в світ!)»</i></b><b><i> </i></b><b><i>(Документи, с. 36)</i></b><b><i>.</i></b></p>
<p><b>Травня 15 (27), Львів</b></p>
<p><b>Надруковано уривок з поеми А. Міцкевича «Конрад Валенрод» («Вілія, що наші струмочки приймає…») в перекладі Лесі Українки («Зоря», 1887, № 10, с. 167 – 168).</b></p>
<p><b>Червень Львів</b></p>
<p><b>Вийшов з друку альманах «Перший вінок», в якому надруковано поему Лесі Українки «Русалка» та поезії «Любка», «На зеленому горбочку…» та «Літо краснеє минуло…» під заголовком «Поле».</b></p>
<p><b>Серпня 21 (вересня 2)</b></p>
<p><b>Леся з матір’ю, Ольгою, Оксаною, Миколою їздили на 2 тижні до Гадяча</b><b> </b><b>(Хронологія)</b><b>.</b></p>
<p><b>Жовтня 25 (листопада 6), Львів</b></p>
<p><b>М. Павлик у листі до М. Драгоманова дає характеристику Лесі Українки у зв’язку з надрукуванням її поезій в альманасі «Перший вінок». М. Павлик відзначає, що Леся Українка «має до віршів справжній талант, якби тільки й вона вибилася з русалочного світу на світ соціальний»</b><b> </b><b>(Переписка Михайла Драгоманова з Михайлом Павликом (1876-1895). Т. 5. Чернівці, 1912, с. 208-209)</b><b>.</b></p>
<p><b>Грудня 15 (27), Львів</b></p>
<p><b>Надруковано поезію «Надія» з підзаголовком «Пісня заволоки» («Зоря», 1887, № 24, с. 413).</b></p>
<p><b>У цьому році</b></p>
<p><b>О. П. Косач знов піддано негласному нагляду поліції</b><b> </b><b>(Деятели, т. 3, вып. 2. M., 1934, с. 1239)</b><b>.</b></p>
<p><b>1888</b></p>
<p><b>Лютого 15 (27), Львів</b></p>
<p><b>Надруковано поезію «Чого то часами, як сяду за діло» («Зоря», 1888, № 4, с. 63).</b></p>
<p><b>Лютий</b></p>
<p><b>На прохання М. Лисенка Леся Українка пише поезію «Вмер батько наш» як текст до створеного композитором «Жалібного маршу» на 27 роковини від смерті Шевченка. Ноти з текстом тоді ж видано в Києві.</b></p>
<p><b>Березня 9 (21)</b></p>
<p><b>Народилася Ісидора – сестра Лесі Українки</b><b> </b><b>(Документи, с. 131)</b><b>.</b></p>
<p><b>Березня 13 (25)</b></p>
<p><b>Леся Українка пише першого листа М. П. Драгоманову, кладучи цим початок семирічному листуванню з дядьком</b><b> </b><b>(Хронологія)</b><b>.</b></p>
<p><b>Травень</b></p>
<p><b>Мати возила Лесю на консультацію до Варшави. Лікарі відмовились провести операцію. Для хворої правої ноги виготовлено протез, який дозволяв ходити без болю й сторонньої допомоги</b><b> </b><b>(Документи, с. 40)</b><b>.</b></p>
<p><b>Липня початок</b></p>
<p><b>Леся з батьком приїздить до Одеси на лікування</b><b> </b><b>(Документи, с. 40 – 41)</b><b>.</b></p>
<p><b>Липень – серпень, Одеса</b></p>
<p><b>Леся живе в родині М. Ф. Комарова. Лікується на Хаджибейському лимані, відвідує Ак-Керман [тепер місто Білгород-Дністровський Одеської області]. Цикл поезій «Подорож до моря» є поетичним щоденником цієї поїздки</b><b> </b><b>(Лист Лесі Українки до Є. І. Драгоманової з грудня 1888 p.)</b><b>.</b></p>
<p><b>Серпня 15 (27), Львів</b></p>
<p><b>Надруковано поезію «Пісня» («Чи є кращі між квітками …») («Зоря», 1888, № 16, с. 261).</b></p>
<p><b>Вересень Колодяжне</b></p>
<p><b>Робота над поезією «Завітання», поемою «Самсон», над перекладом «Одіссеї» Гомера</b><b> </b><b>(Лист Лесі Українки до М. П. Косача з вересня 1888 p.)</b><b>.</b></p>
<p><b>Вересень – грудень</b></p>
<p><b>Написано оповідання «Святий вечір».</b></p>
<p><b>Грудня 15 (27), Львів</b></p>
<p><b>Надруковано поезію «Остання пісня Марії Стюарт» під заголовком «Прощальна пісня Марії Стюарт» («Зоря», 1888, № 24, с. 405).</b></p>
<p><b>Кінець року</b></p>
<p><b>Завершено роботу над першим поетичним циклом «Подорож до моря» з посвятою сім’ї Михайла Комарова.</b></p>
<p><b>1889</b></p>
<p><b>Січня 1 (13) Львів</b></p>
<p><b>Надруковано переклади Лесі Українки поезій Г. Гейне з циклу «Lyrisches Intermezzo» («Зоря», 1889, № l, c. 5).</b></p>
<p><b>Січня 15 (27) Львів</b></p>
<p><b>Надруковано оповідання «Така її доля», поезію «Завітання» («Зоря», 1889, № 2, с. 24 – 25).</b></p>
<p><b>Початок року</b></p>
<p><b>Розпочинає роботу над повістю «Жаль».</b></p>
<p><b>Березня близько 15 (27) – квітня кінець (травня початок)</b></p>
<p><b>Леся живе у Києві на вулиці Тарасівській, № 7. За порадою лікарів лікує ногу особливим масажем, але ці процедури не давали особливих результатів.</b></p>
<p><b>Брат Михайло навчався в Київському університеті</b><b> </b><b>(Документи, с. 46)</b><b>.</b></p>
<p><b>Березень – квітень Київ</b></p>
<p><b>Активна участь поетеси у роботі літературного гуртка «Плеяда», на засіданнях якого обговорюються твори Лесі Українки та інших молодих літераторів</b><b>(Спогади, с. 400 – 403)</b><b>.</b></p>
<p><b>Квітня 15 (27) Львів</b></p>
<p><b>Надруковано поезію «До натури» під заголовком «До природи» («Зоря», 1889, № 8, с. 133).</b></p>
<p><b>Травня 1 (15) Львів</b></p>
<p><b>Надруковано поезію «Напровесні» («Зоря», 1889, № 9, с. 150).</b></p>
<p><b>Квітня кінець – травня кінець</b></p>
<p><b>Лікується в народної лікарки Параски Богуш на хуторі Косівщині Сумського повіту. Повертаючись додому, Леся з матір’ю заїхали до Харкова в гості до дядька Олександра Петровича Драгоманова</b><b> </b><b>(Лист О. П. Косач (матері) до Є. І. Драгоманової від 10 червня 1889 p.)</b><b>.</b></p>
<p><b>Червня 14 (26)</b></p>
<p><b>Після короткого перебування в Колодяжному Леся виїздить з матір’ю на лікування до Одеси</b><b> </b><b>(Лист Лесі Українки до Є. І. Драгоманової від 12 червня 1889 p.)</b><b>.</b></p>
<p><b>Червня 15 (27) – серпня кінець (вересня початок)</b></p>
<p><b>Лікування в Одесі на Хаджибейському лимані</b><b> </b><b>(Лист Лесі Українки до О. П. Косач (матері) від 26 червня 1889 p.)</b><b>.</b></p>
<p><b>Вересень</b></p>
<p><b>Повернувшись в Колодяжне, багато працює, стан здоров’я гіршає, змушена виїхати знову до Одеси</b><b> </b><b>(Спогади, с. 66 – 67)</b><b>.</b></p>
<p><b>Вересень – жовтень</b></p>
<p><b>Перекладає поему В.Гюго «Сірома», твір П.-Ж.Етцеля «Життя і філософські думки пінгвіна».</b></p>
<p><b>Жовтня початок – листопада 10 (22) Одеса</b></p>
<p><b>Лікується масажем. Розпочинає роботу над твором «Чотири казки зеленого шуму». В кінці жовтня стан здоров’я погіршується</b><b> </b><b>(Лист Лесі Українки до М. П. Косача з кінця жовтня 1889 p.)</b><b>.</b></p>
<p><b>Листопада 1 (13), Львів</b></p>
<p><b>Надруковано поезію «Співець» («Зоря», 1889, № 21, с. 350-351).</b></p>
<p><b>Листопада 26 – 28 (грудня 8 – 10)</b></p>
<p><b>У листі до брата Михайла накреслює план видань серії перекладів видатних творів світових письменників:</b></p>
<p><b><i>«Короленка треба б цілого видати: «Ліс шумить», «У великодню ніч», «Ночью», «Старий дзвонар» … «В дурном обществе» я давно наважила перекласти, мама обіцяє «Сліпого музиканта» … Гаршина теж треба цілого, я наперед беру «Красный цветок» … Список треба б іще розширити, помістити туди: Сервантеса, Бомарше, Петрарку, Шенье, Бальзака, Леконт де Ліля, Вальтер Скотта, Вольтера, Руссо, Сталь, Сирокомлю, Конопніцьку, Надсона, Некрасова …»</i></b></p>
<p><b>Сама поетеса активно перекладає, розпочинає переклад «Атта Троля» Г. Гейне.</b></p>
<p><b>Грудня 1 (13)</b></p>
<p><b>Завершено оповідання «Весняні співи».</b></p>
<p><b>Грудня 1 (13) Львів</b></p>
<p><b>Надруковано поезію «В’язень» («Зоря», 1889, № 23, с. 385).</b></p>
<p><b>Грудня 15 (27), Львів</b></p>
<p><b>Надруковано оповідання «Святий вечір» («Зоря», 1889, № 24, с. 410 – 411).</b></p>
<p><b>Грудня 24 (5 січня 1890 р.)</b></p>
<p><b>В листі до М. П. Драгоманова розповідає про власні творчі плани:</b></p>
<p><b><i>«… Ми (молодіж) задумали видати цілу серію перекладів найкращих творів європейських і російських авторів … Бувши в Одесі, я хотіла учитись по-англійськи… По-італьянськи я вже трохи підучилась сама … надолужаю французьким та німецьким».</i></b></p>
<p><b>У цьому році</b></p>
<p><b>Написано оповідання «Метелик», вірші «На роковини Шевченка», «Вечірня година». Розпочато поему «Місячна легенда».</b></p>
<p><b>Перкладено вірш у прозі І.С.Тургенєва «Німфи».</b></p>
<p><b>1890</b></p>
<p><b>Лютого 2 (14) – березня 10 (24) Київ</b></p>
<p><b>Багато часу віддає громадським справам, особливо гуртку «Плеяда». Часто буває в театрах, на концертах</b><b> </b><b>(Лист Лесі Українки до О. П. Косач (матері) від 9 лютого 1890 p.)</b><b>.</b></p>
<p><b>Лютого 3 (15), Львів</b></p>
<p><b>М. Павлик у статті «Перші ступні русько-українського жіноцтва» високо оцінює поезії Лесі Українки, надруковані в альманасі «Перший вінок» («Народ», 1890, № 4, с. 42 – 50).</b></p>
<p><b>Березня 15 (27)</b></p>
<p><b>Написано поезію «До мого фортепіано (Елегія)»</b></p>
<p><b>Березня 20 (квітня 1)</b></p>
<p><b>Написано поезію «На давній мотив».</b></p>
<p><b>Березня 26 (квітня 7)</b></p>
<p><b>Олена Пчілка подарувала Лесі альбом з витиснутим написом «Poesіe», що став рукописною збіркою її ранніх творів.</b></p>
<p><b>Березень</b></p>
<p><b>Вірогідно, що в цей час створено поезію «Шлю до тебе малий сей листочок». За свідченням сестри Ольги, вірш був написаний на березовій корі й адресований Олександрі Судовщиковій, майбутній дружині брата Михайла (Хронологія).</b></p>
<p><b>Квітня 6 (18)</b></p>
<p><b>Написано поезію «Веснянка».</b></p>
<p><b>Травня 2 (14)</b></p>
<p><b>Написано</b><b> </b><b>поезію</b><b> «</b><b>Contra spem spero</b><b>».</b></p>
<p><b>Травня 22 (червня 3)</b></p>
<p><b>Написано поезію «Мій шлях».</b></p>
<p><b>Травня 26 (червня 7)</b></p>
<p><b>Перекладено поезію Г.Гейне «Neue Liebe».</b></p>
<p><b>Травень – липень</b></p>
<p><b>Робота над поезіями циклу «Сім струн».</b></p>
<p><b>Липня початок</b></p>
<p><b>Леся з матір’ю виїздять на лікування в Крим (Саки)</b><b> </b><b>(Хронологія)</b><b>.</b></p>
<p><b>Липня 10 (22)</b></p>
<p><b>Написано поезію «Коли втомлюся я життям щоденним».</b></p>
<p><b>Липня 15 (27), Львів</b></p>
<p><b>Надруковано оповідання «Метелик» («Дзвінок», 1890, № 14, с. 106).</b></p>
<p><b>Серпня (не задовго перед 16 (28))</b></p>
<p><b>Леся з матір’ю переїхали до Євпаторії</b><b> </b><b>(Хронологія)</b><b>.</b></p>
<p><b>Серпня 16 (28)</b></p>
<p><b>Написано поезію «Тиша морська».</b></p>
<p><b>Серпня 17 (29)</b></p>
<p><b>Написано поезію «Грай, моя пісне!». Леся Українка з матір’ю вирушають у подорож по Криму, відвідують Севастополь, Бахчисарай, Ялту, зупиняються в Одесі</b><b>(Хронологія)</b><b>.</b></p>
<p><b>Серпня кінець</b></p>
<p><b>Леся з матір’ю повертається до Колодяжного</b><b> </b><b>(Хронологія)</b><b>.</b></p>
<p><b>Жовтня початок</b></p>
<p><b>Сім’я Косачів переїздить з Колодяжного до Луцька</b><b> </b><b>(Спогади, с. 49 – 50)</b><b>.</b></p>
<p><b>Листопада 4 – 20 (16 листопада – 2 грудня)</b></p>
<p><b>Написано поезію «Сонет» («Натура гине – вся в оздобах, в злоті…»).</b></p>
<p><b>Листопада 15 (27), Львів</b></p>
<p><b>Надруковано поезію «Мамо, іде вже зима» («Дзвінок», 1890, № 22, с. 169).</b></p>
<p><b>Грудня 7 (19)</b></p>
<p><b>Рукопис збірки поезій Г. Гейне в перекладах Лесі Українки та Максима Славинського надіслано до Львова (Лист Лесі Українки до М. П. Драгоманова від 16 грудня 1890 p.). Леся Українка переклала частини циклів «Ліричні співанки», «Поворіт додому», «З подорожі до Гарца», поезії «Світова тьма», «Раткліф».</b></p>
<p><b>Грудень</b></p>
<p><b>Леся Українка продовжує працювати над підручником «Стародавня історія східних народів» для допомоги в навчанні сестрам та над переспівом Рігведи українською мовою. Для цього підручника вона переклала гімни з «Рігведи».</b></p>
<p><b>В цьому році</b></p>
<p><b>Написано вірші «Скрізь плач, і стогін, і ридання…», «Дивлюся я на смерть натури…», «В магазині квіток», «За правду, браття, єднаймось щиро…» та казки «Біда навчить», «Лелія».</b></p>
<p><b>Перекладено поезії Г.Гейне «Негода», В.Гюго «Лагідні поети, співайте!».</b></p>
<p><b>Кінець 1880-х років</b></p>
<p><b>Написано оповідання «Чашка», фрагмент статті</b><b> </b><b>про козаків.</b></p>
<p><b>1891</b></p>
<p><b>Січня 18 (30)</b></p>
<p><b>Леся з матір’ю виїздять до Відня на консультацію до лікарів. Зупиняються у Львові, зустрічаються з І. Франком, особисто знайомиться з М. Павликом</b><b> </b><b>(Спогади, с. 45)</b><b>.</b></p>
<p><b>Січня 24 (лютого 5) Львів</b></p>
<p><b>Донесення поліції про перебування у Львові – по дорозі до Відня – Лесі Українки з матір’ю. О. П. Косач викликали в поліцію для перевірки документів</b><b>(Документи, с. 66)</b><b>.</b></p>
<p><b>Січня 25 (лютого 6)</b></p>
<p><b>М. Павлик у листі до М. Драгоманова дає характеристику Лесі Українці як митцю і громадянину.</b></p>
<p><b><i>«… Леся так просто ошоломила мене своїм образуванням та тонким розумом. Я думав, що вона тільки в крузі своїх поезій, аж воно далеко не так. На свій вік це геніальна жінка … Ми говорили з нею дуже довго, і в кожнім її слові я бачив розум та глибоке розуміння поезії, освіти й людського життя»</i></b><b><i>(Переписка Михайла Драгоманова з Михайлом Павликом. (1876 – 1895), т. 6. Чернівці, 1910, с. 121)</i></b><b><i>.</i></b></p>
<p><b>Січня 25 (лютого 6) – березня 6 (18)</b></p>
<p><b>Леся з матір’ю перебувають у Відні. Консультації – у професора Т. Більрота, знайомство з музеями, театрами</b><b> </b><b>(Лист Лесі Українки до М. П. Драгоманова від 5 (17) березня 1891 p.)</b><b>.</b></p>
<p><b>Лютий Чернівці</b></p>
<p><b>Надруковано казку «Лелія» (Ілюстрована бібліотека для молодіжі, міщан і селян, 1891, № 2, стор. 18 – 23; № 3, стор. 34 – 40).</b></p>
<p><b>Березень Відень</b></p>
<p><b>В листі до брата Михайла Косача порівнює умови для розвитку громадсько-політичного життя царської Росії та Австро-Угорщини.</b></p>
<p><b><i>«Не знаю, чи коли вдома були в мене такі години тяжкої, гарячої, гіркої туги, як тут, у вільному краю. Мені не раз видається…, що на руках і на шиї у мене видно червоні сліди, що понатирали кайдани та ярмо неволі… Бачиш, у мене руки в кайданах, але серце й думки вільні, може, вільніші, ніж у сих людей, тим-то мені так гірко, і тяжко, і сором. Як приїду знов на Україну, то, певне, мене ще гостріше дійматиме, і страчу я остатній спокій… Не про спокій треба нам тепер дбати».</i></b></p>
<p><b>Березня 6 (18)</b></p>
<p><b>Від’їзд з Відня, зупинка у Львові на один день</b><b> </b><b>(Лист Лесі Українки до М. П. Драгоманова від 5 (17) березня 1891 p.)</b><b>.</b></p>
<p><b>Березня 9 (21)</b></p>
<p><b>Леся з матір’ю приїздить до Луцька</b><b> </b><b>(Спогади, с. 50)</b><b>.</b></p>
<p><b>Березня 20 (квітня 1) Львів</b></p>
<p><b>Надруковано поезії «Сторононько рідна! Коханий мій краю…», «Україно! Плачу слізьми над тобою…», «Всі наші сльози тугою палкою…» під спільним заголовком «Ридання» («Народ», 1891, № 7, с. 115 – 116).</b></p>
<p><b>Березень Чернівці</b></p>
<p><b>Надруковано поезію «Тішся, дитино, поки ще маленька» під назвою «До руской дитини» (Ілюстрована бібліотека для молодіжі, міщан і селян, 1891, № 3, стор. 33).</b></p>
<p><b>Березня 28 (квітня 9) Чернівці</b></p>
<p><b>Надруковано поезію «В магазині квіток» під назвою «Квіти» («Буковина», 1891, № 7, с. 6).</b></p>
<p><b>Квітня середина</b></p>
<p><b>Леся відвідала свою знайому Маню Биковську, яка вчителювала в селі Піддубці біля Луцька. Ці відвідини згодом описала в своєму «волинському образку» – «Школа»</b><b> </b><b>(Спогади, с. 51)</b><b>.</b></p>
<p><b>Квітня кінець</b></p>
<p><b>Виїздить з Луцька до Колодяжного</b><b> </b><b>(Спогади, c. 61)</b><b>.</b></p>
<p><b>Травня 18 (30) Колодяжне</b></p>
<p><b>В гостину до Косачів прибув Іван Франко з дружиною і трьома синами. Через тиждень І. Франко повернувся до Львова, дружина з дітьми залишились гостювати</b><b> </b><b>(Франко І. Твори в 20-ти т., т. 20, 1956, с, 419)</b><b>.</b></p>
<p><b>Травня кінець</b></p>
<p><b>Написано вірш «У путь», в якому відбився настрій Лесі Українки перед поїздкою до Криму.</b></p>
<p><b>Травня кінець</b></p>
<p><b>Леся з матір’ю і сестрою Ольгою виїхали з Колодяжного до Євпаторії через Київ, Канів, Катеринослав. У Каневі відвідали могилу Т. Г. Шевченка</b><b> </b><b>(ІЛІШ, ф. 2, с. 505)</b><b>.</b></p>
<p><b>Червня 3 (15) Львів</b></p>
<p><b>Надруковано твір В. Гюго «Сірома» в перекладі Лесі Українки («Народ», 1891, № 10 – 12, с. 173 – 175).</b></p>
<p><b>Червня 15 (27) Львів</b></p>
<p><b>Надруковано поезію «Зоря» («В небі місяць зіходить сумний …») («Зоря», 1891, № 12, с, 227).</b></p>
<p><b>Початок липня</b></p>
<p><b>Написано додаткові розділи повісті «Жаль».</b></p>
<p><b>Червня 26 – липня 10 (8 – 22 липня) Євпаторія</b></p>
<p><b>У Лесі гостював її брат Михайло</b><b> </b><b>(Лист Лесі Українки до О. П. Косач (матері) від 27 червня 1891 р.)</b><b></b></p>
<p><b>Липня 8 (20)</b></p>
<p><b>Написано поезію «На човні». Автограф в альбомі «Poesie» має посвяту «Братові на спомин 8 липня 1891 р. Євпаторія».</b></p>
<p><b>Липня кінець Євпаторія</b></p>
<p><b>Леся Українка захворіла на тиф. Для догляду за хворою приїздить мати</b><b> </b><b>(Документи, с. 78)</b><b>.</b></p>
<p><b>Серпня 4 (16)</b></p>
<p><b>Закінчено чорновий варіант поеми «Місячна легенда».</b></p>
<p><b>Серпня 8 (20)</b></p>
<p><b>Леся з матір’ю переїздить з Євпаторії до села Шабо поблизу Ак-Кермана</b><b> </b><b>(Лист Лесі Українки до М. Павлика від 12 серпня 1891 p.)</b><b>.</b></p>
<p><b>Липень Львів</b></p>
<p><b>Надруковано поезію «Вишеньки» (Дзвінок, 1891, № 14, стор. 115).</b></p>
<p><b>Серпень 15 (27) Львів</b></p>
<p><b>Надруковано поезію «Якщо прийде журба…» під заголовком “Розвага” (Зоря, 1891, № 15, стор. 286 – 287).</b></p>
<p><b>Серпня 16 – 19 (28 – 31) Шабо</b></p>
<p><b>В гостях у Лесі Українки перебувають М. Лисенко, дружина М. Комарова та його дочка Маргарита</b><b> </b><b>(Лист Лесі Українки до О. П. Косач (матері) від 19 серпня 1891 p.)</b><b>.</b></p>
<p><b>Вересня близько 20 (2 жовтня)</b></p>
<p><b>Після короткого перебування в Одесі у сім’ї Комарових Леся виїздить до Колодяжного</b><b> </b><b>(Хронологія)</b><b>.</b></p>
<p><b>Вересня кінець – жовтня початок</b></p>
<p><b>О. П. Косач (мати) у листі до І. Франка просить його зайнятись виданням збірки поезій Лесі Українки</b><b> </b><b>(Документи, с. 81 – 83)</b><b>.</b></p>
<p><b>Грудня 1 (13) Львів</b></p>
<p><b>Надруковано оповідання «Біда навчить» («Дзвінок», 1891, № 23, с. 186-187).</b></p>
<p><b>Цим роком</b></p>
<p><b>Датовано цикл «Кримські спогади», поезії «Розбита чарка», «Сон».</b></p>
<p><b>1892</b></p>
<p><b>Січня 1 (13) Львів</b></p>
<p><b>Надруковано кореспонденцію Лесі Українки під назвою «Про переселенців у Росії (Письмо очевидця)» («Народ», 1892, № 1, с. 15).</b></p>
<p><b>Квітня 15 (27)</b></p>
<p><b>Надруковано поезію «До мого фортепіано (Елегія)» («Зоря», 1892, № 8, с. 149 – 150).</b></p>
<p><b>Квітня 20 (2 травня)</b></p>
<p><b>Леся Українка надсилає І. Франкові частину підготовленої до друку збірки «На крилах пісень», яку він погодився видати у Львові</b><b> </b><b>(Лист Лесі Українки до І. Франка від 20 квітня 1892 p.)</b><b>.</b></p>
<p><b>Травня 14 (26)</b></p>
<p><b>Леся Українка з матір’ю і сестрою Ольгою виїхали в гості до дядька О.П.Драгоманова, який працював у лікарні міста Творки недалеко від Варшави</b><b>(Хронологія)</b><b>.</b></p>
<p><b>Травня 15 (27), Львів</b></p>
<p><b>Надруковано поему «Самсон» («Зоря», 1892, № 10, с. 186 – 189).</b></p>
<p><b>Червень Львів</b></p>
<p><b>Надруковано «Книгу пісень Генріха Гейне. Переклад Лесі Українки і Максима Стависького»</b><b> </b><b>(псевдонім М. Славинського. – Ред.)</b><b>. Львів, 1892. VII. 103 с. (Всесвітні твори).</b></p>
<p><b>Листопада 1 (13)</b></p>
<p><b>Осип Маковей у статті «Про руські переклади поезій Г. Гейного» дав високу оцінку перекладів Лесі Українки й Максима Славинського («Зоря», 1892, № 21, с. 414 – 416).</b></p>
<p><b>Цим роком</b></p>
<p><b>Датовано поезії «Досвітні огні», «Сосна», «Сон літньої ночі». Закінчено поему «Місячна легенда».</b></p>
<p><b>1893</b></p>
<p><b>Січня 1 (13) Львів</b></p>
<p><b>Надруковано статтю-огляд І. Франка «Наше літературне життя в 1892 році», в якій подається висока оцінка збірки «На крилах пісень». (Збірка вийшла э світ близько 15 березня 1893 р.). («Зоря», 1893, № 1, с. 15).</b></p>
<p><b>Лютого 6 (18)</b></p>
<p><b>Датовано чорновий автограф перекладу поеми Генріха Гейне «Атта Троль».</b></p>
<p><b>Березня 7 (19), Львів</b></p>
<p><b>У приміщенні «Руської бесіди» у Львові Осип Маковей виголосив доповідь «Мати і донька», присвячену творчості Олени Пчілки і Лесі Українки. Доповідач дав огляд й оцінку збірки поезій «На крилах пісень» («Діло», 1893, № 53).</b></p>
<p><b>Березня близько 15 (27), Львів</b></p>
<p><b>Вихід у світ першої збірки поезій Лесі Українки «На крилах пісень. Твори Лесі Українки. У Львові, 1893. Накладом авторки. З друкарні товариства імені Шевченка» (на титульній сторінці дата 1892). 111 с.</b></p>
<p><b>Березня 16 (28), Львів</b></p>
<p><b>На збірку поезій Лесі Українки «На крилах пісень» надруковано схвальну рецензію Осипа Маковея («Народна часопись», 1893, № 60, с. 3).</b></p>
<p><b>Травня 14 (26)</b></p>
<p><b>Написано поезію «Перемога».</b></p>
<p><b>Травня 28 (9 червня) Колодяжне</b></p>
<p><b>В листі до О. Маковея поетеса полемізує з його рецензією на збірку поезій «На крилах пісень»:</b></p>
<p><b><i>«Ви боїтесь, що я не піду разом з духом часу, а зостануся позаду, – не думаю я сього. «На крилах пісень» не єсть моє остатнє слово, а коли я думаю йти далі, то вже ж вперед, а не назад, інакше не варто було й виходити».</i></b></p>
<p><b>Червня 8 (20) – серпня 15 (27)</b></p>
<p><b>Леся Українка з сестрою Ольгою гостює у бабусі в Гадячі, де знайомиться з вчителькою місцевої школи А. Макаровою</b><b> </b><b>(Лист Лесі Українки до М. П. Драгоманова від 23 червня 1893 p.)</b><b>.</b></p>
<p><b>Червня 23 (5 липня)</b></p>
<p><b>Леся Українка сповістила М. П. Драгоманова про закінчення поеми «Роберт Брюс, король шотландський».</b></p>
<p><b>Липня 29 (10 серпня)</b></p>
<p><b>Цензура заборонила збірку «На крилах пісень» для поширення в Росії</b><b> </b><b>(Документи, с. 97)</b><b>.</b></p>
<p><b>Серпня близько 15 (27)</b></p>
<p><b>Леся з сестрою Ольгою виїхали з Гадяча до Одеси, зупинились у родини М. Комарова</b><b> </b><b>(Лист Лесі Українки до М. П. Драгоманова від 17 серпня 1893 p.)</b><b>.</b></p>
<p><b>Вересня 25 (7 жовтня)</b></p>
<p><b>Леся Українка надсилає О.Маковею закінчення повісті «Жаль» для публікації в журналі «Зоря».</b></p>
<p><b>Жовтня 16 (28)</b></p>
<p><b>Леся Українка з сестрою Ольгою приїхали до Києва, де Леся планує вивчати англійську мову та відвідувати публічні лекції в університеті</b><b> </b><b>(Лист Лесі Українки до М. П. Драгоманова від 18 жовтня 1893 p.)</b><b>.</b></p>
<p><b>Жовтень, друга половина</b></p>
<p><b>О. П. Косач (мати) в листі до дружини Івана Франка повідомляє про навчання Лесі і її сестри Ольги в Києві:</b></p>
<p><b><i>«Леся учить англійську мову і, може, згодом буде учитись малювать, бо вона тут почала учитись у одного художника (академіка петер[бурзького]) і намалювала олійними фарбами дуже гарні картини»</i></b><b><i> </i></b><b><i>.</i></b></p>
<p><b>Жовтня 31 (12 листопада)</b></p>
<p><b>З листа Лесі Українки до О. Маковея в справі з’їзду українських письменників, перехопленого царською поліцією, зроблено виписки, які було пізніше додано до справи, заведеної поліцією на Лесю Українку 18 березня 1894 р.</b><b> </b><b>(Документи, с. 99 – 103)</b><b>.</b></p>
<p><b>Листопад</b></p>
<p><b>О. Маковей надсилає Лесі Українці розрізненими аркушами заборонену в Росії її збірку «На крилах пісень»</b><b> </b><b>(Лист О. П. Косач (матері) до О. Маковея від 2 (14) листопада 1893 p.)</b><b>.</b></p>
<p><b>Листопада 12 (24)</b></p>
<p><b>Завершено роботу над поемою «Давня казка».</b></p>
<p><b>Листопада 30 (12 грудня)</b></p>
<p><b>В листі до брата Михайла Косача пише про арешт П. Л. Тучапського, про підневільне життя під негласним наглядом поліції.</b></p>
<p><b>Грудня перша половина</b></p>
<p><b>Київські письменники, і серед них Леся Українка, вирішили взяти активну участь у редагуванні журналу для дітей «Дзвінок»</b><b> </b><b>(Лист Лесі Українки до М. М. Коцюбинського від 13 грудня 1893 p.)</b><b>.</b></p>
<p><b>Грудня 21 (2 січня 1894 р.)</b></p>
<p><b>M. Лисенко повідомляє В. Лукича, що влітку написав музику на тексти Г. Гейне у перекладі Лесі Українки: «Коли настав чудовий май…», «Чого так поблідли ті рожі ясні…», «Не жаль мені…», «В розкішній красі таємничій…», «Тебе, моя любко єдина…»</b><b> </b><b>(Лисенко М. Листи. К., «Мистецтво», 1964, с. 232 – 233)</b><b>.</b></p>
<p><b>Грудня 23 (4 січня 1894 р.)</b></p>
<p><b>Цим днем датовано повідомлення Київського губернського жандармського управління Департаменту поліції з відомостями про Лесю Українку. За Лесею Українкою встановлюється «негласний нагляд»</b><b> </b><b>(Документи, с. 100 – 103)</b><b>.</b></p>
<p><b>Цим роком</b></p>
<p><b>Датовано оповідання «Пізно», переклад вірша Г.Гейне «Маврський король».</b></p>
<p><b>1894</b></p>
<p><b>Січня 13 (25)</b></p>
<p><b>Написано поезію «До музи».</b></p>
<p><b>Січня 15 (27) Львів</b></p>
<p><b>Надруковано поезію «Хотіла б я піснею стати…» («Зоря», 1894, № 2, с. 35 – 36).</b></p>
<p><b>Січня середина</b></p>
<p><b>Київські письменники вирішили розірвати співробітництво з журналом «Дзвінок», тому що редакція у Львові відмовилась спільно з київськими письменниками редагувати журнал</b><b> </b><b>(Лист Лесі Українки до М. П. Драгоманова від 28 січня 1894 p.)</b><b>.</b></p>
<p><b>Січня 27 (8 лютого)</b></p>
<p><b>Леся Українка читає оповідання «Одинак» на засіданні «Плеяди»</b><b> </b><b>(лист Лесі Українки до О.П.Косач (матері) від 28 січня 1894 p.)</b><b>.</b></p>
<p><b>Лютого початок – березня кінець</b></p>
<p><b>Навчання Лесі Українки в київській малювальній школі М. І. Мурашка</b><b> </b><b>(Лист Лесі Українки до Є. І. Драгоманової з середини квітня 1894 p.)</b><b>.</b></p>
<p><b>Лютого кінець, Львів</b></p>
<p><b>Надруковано «Купала на Волині» («Життя і слово», 1894, кн. 2, с. 276 – 283; кн. 3, с. 454 – 461).</b></p>
<p><b>Березня 1 (13)</b></p>
<p><b>Офіційна відмова київських літераторів від співробітництва в журналі «Дзвінок». Лист до редактора «Дзвінка» написала Леся Українка.</b></p>
<p><b>Березня 18 (30) Петербург</b></p>
<p><b>На основі зібраних поліцією матеріалів про діяльність Лесі Українки в Департаменті поліції була заведена справа № 176 «О дворянке Ларисе Петровне Косач. Начато 18 марта 1894 года»</b><b> </b><b>(Центральний державний архів Жовтневої революції СРСР. Фонди департаменту поліції. 3-є діловодство, 1894, спр. 176)</b><b>.</b></p>
<p><b>Квітня 3 (15) Коломия</b></p>
<p><b>Розпочато друкування поеми «Роберт Брюс, король шотландський» («Хлібороб», 1894, № 8-9, с. 59 – 62; № 10-11, с. 72 – 75).</b></p>
<p><b>Квітня 12 (24)</b></p>
<p><b>М. Павлик у листі до М. Драгоманова високо оцінює надісланий йому М. Драгомановим рукопис поеми Лесі Українки «Роберт Брюс, король шотландський»</b><b>(Переписка Михайла Драгоманова з Михайлом Павликом, т. 8, Чернівці, 1911, с. 89)</b><b>.</b></p>
<p><b>Квітня близько 13 (25)</b></p>
<p><b>Леся повертається з Києва до Колодяжного</b><b> </b><b>(Лист Лесі Українки до М. П. Драгоманова від 5 квітня 1894 p.)</b><b>.</b></p>
<p><b>Травня 1 (13)</b></p>
<p><b>Розпочато друкування оповідання «Жаль» («Зоря», Львів 1894, № 9, с. 193 – 199; № 10, с. 217 – 222; № 11, с. 241 – 245 та № 12, с. 265 – 270).</b></p>
<p><b>Травня 26 (7 червня)</b></p>
<p><b>Леся Українка виїхала з Колодяжного до Болгарії в гості до дядька, М. Драгоманова. На короткий нас зупинилась у Львові</b><b> </b><b>(Лист Лесі Українки до Є. І. Драгоманової від 26 травня 1894 p.)</b><b>.</b></p>
<p><b>Червня 1 (13)</b></p>
<p><b>Леся Українка приїхала до Софії</b><b> </b><b>(Лист Лесі Українки до О. П. Косач (матері) від 2 червня 1894 p.)</b><b>.</b></p>
<p><b>Червня середина (кінець червня)</b></p>
<p><b>Вихід у світ книжки «Роберт Брюс, король шотландський». Зложила Леся Українка. Коломия, Вид. Михайло Павлик, 1894. 22 с.</b></p>
<p><b>Червня 17 (29), Львів</b></p>
<p><b>Інформація І. Франка про вихід у світ поеми Лесі Українки «Роберт Брюс, король шотландський» з прихильною оцінкою твору:</b></p>
<p><b><i>«Чудова мова… і дар справжньої поезії, яким насичений цей твір, перетворюють його в справжню перлину новішої поетичної української літератури» («Kurjer Lwowski», 1894, № 178, С. 2 – 3).</i></b></p>
<p><b>Липня близько 15 (27) – серпня кінець (початок вересня)</b></p>
<p><b>Леся та її двоюрідні сестри Лідія і Аріадна Драгоманови відпочивають у селі Владаї недалеко від Софії</b><b> </b><b>(Спогади, с. 162 – 163)</b><b>.</b></p>
<p><b>Вересня 27 (9 жовтня)</b></p>
<p><b>Леся Українка відправляє М.І.Павлику листа з рукописами перекладу вірша «В небі ми жодного доброго батька не маєм…» та свого вірша «Коли вже зачепили сі питання…», які містять виклад атеїстичних поглядів автора.</b></p>
<p><b>Листопад – грудень Софія</b></p>
<p><b>Леся Українка разом із політичним емігрантом Дебогорієм-Мокрієвичем впорядковує бібліотеку М. П. Драгоманова</b><b> </b><b>(«Жовтень», 1964, № 5, с. 100)</b><b>.</b></p>
<p><b>Цим роком</b></p>
<p><b>Датовано цикл «Мелодії», вірші «Питання», «Відповідь», «На мотив з Міцкевича».</b></p>
<p><b>1895</b></p>
<p><b>Січня (не пізніше 11 (23))</b></p>
<p><b>Леся Українка надсилає М. Павликові «Лист до товаришів на Україну» – звернення до української прогресивної молоді в закликом активніше включитися в революційну боротьбу, підтримати журнал «Народ» та газету «Хлібороб»</b><b> </b><b>(Лист Лесі Українки до М. І. Павлика від 21 січня 1895 р.)</b><b>.</b></p>
<p><b>Лютого 3 (15), Львів</b></p>
<p><b>Надруковано «Волинські образки. І. Школа» («Народ», 1895, № 3-4, с. 34 – 37).</b></p>
<p><b>Січень – квітень</b></p>
<p><b>Працює над статтею «Джон Мільтон».</b></p>
<p><b>Травень, не пізніше 9 (21)</b></p>
<p><b>Написано статтю «Безпардонний» патріотизм» та вірш «Пророчий сон патріота».</b></p>
<p><b>[Травень]</b></p>
<p><b>Робота над циклом поезій «Невільничі пісні».</b></p>
<p><b>Червня 8 (20) Софія</b></p>
<p><b>Помер М. П. Драгоманов</b><b> </b><b>(Лист Лесі Українки до П. А. Косача від 13 червня 1895 p.)</b><b>.</b></p>
<p><b>Липня 31 (12 серпня)</b></p>
<p><b>Написано поезію «На пам’ять 31 іюля 1895 року», яку поетеса присвятила Аріадні Драгомановій.</b></p>
<p><b>Серпня 1 (13)</b></p>
<p><b>Виїздить із Софії додому, зупиняється у Львові, зустрічається з М. Павликом</b><b> </b><b>(Лист Лесі Українки до Шишманових від 21 серпня 1895 p.)</b><b>.</b></p>
<p><b>Серпня 7 (19)</b></p>
<p><b>Приїздить до Колодяжного, де залишається до 10 (22) жовтня, багато працює, стан здоров’я погіршується.</b></p>
<p><b>Серпень Львів</b></p>
<p><b>Надруковано поезії: «Божа іскра», «Мати-невільниця», «І все-таки до тебе думка лине …», «Slavus – sclavus», «Північні думи», «До товаришів», «Ворогам» під назвою «Невільничі пісні», написані нею під час перебування у Болгарії («Народ», 1895, № 15-16, с. 254 – 256).</b></p>
<p><b>Жовтня 11 (23)</b></p>
<p><b>Поетеса переїхала з Колодяжного до Києва, мешкає на вулиці Назар’ївській, 21, разом з Ольгою, Оксаною, Миколою, які вчилися в школі</b><b> </b><b>(Документи, с. 122)</b><b>.</b></p>
<p><b>Восени</b></p>
<p><b>У родині Косачів мешкає студент Київського університету Нестор Гамбарашвілі, з яким у Лесі Українки зав’язалися дружні стосунки</b><b> </b><b>(Спогади, с. 164)</b><b>.</b></p>
<p><b>Листопада 7 (19)</b></p>
<p><b>Перший лист до А. Кримського, який започаткував їхнє довголітнє листування і приязнь</b><b> </b><b>(Кримський А. Розвідки, статті та замітки. К., 1928, с. 365-367)</b><b>.</b></p>
<p><b>Грудня 15 (27), Львів</b></p>
<p><b>Надруковано переклад Лесі Українки з І. С. Тургенєва «Німфи» («Зоря», 1895, № 24, с. 468 – 469).</b></p>
<p><b>Цим роком</b></p>
<p><b>Датовано оповідання «Щастя».</b></p>
<p><b>Серединою 1890-х років</b></p>
<p><b>Датовано фрагмент «От вона, тая жадана рівність…».</b></p>
<p><b>1896</b></p>
<p><b>Січень – травня [до 25] (до 6 червня)</b></p>
<p><b>Леся Українка живе і працює в Києві.</b></p>
<p><b>Березня 5 (17)</b></p>
<p><b>Пише Аріадні Драгомановій про повернення з заслання в Сибір чоловіка тьоті Єлі (О. А. Косач) П. В. Тесленка-Приходька.</b></p>
<p><b>Квітня 12 (24)</b></p>
<p><b>Написано поезію «Поет під час облоги».</b></p>
<p><b>Травня (до 25) (до 6 червня)</b></p>
<p><b>Приїздить до Колодяжного, працює над остаточною редакцією драми «Блакитна троянда»</b><b> </b><b>(Лист Лесі Українки до Л. М. Драгоманової-Шишманової від 28 травня 1896 p.)</b><b>.</b></p>
<p><b>Червня 21 (3 липня)</b></p>
<p><b>Написано поезію «Єврейська мелодія».</b></p>
<p><b>Червня кінець – липня початок</b></p>
<p><b>Леся Українка перебуває в гостях у дядька Олександра Петровича Драгоманова, який працював лікарем у місті Творках біля Варшави</b><b> </b><b>(Документи, с. 122 – 123)</b><b>.</b></p>
<p><b>Липня 17 (29)</b></p>
<p><b>Написано поезію «Товаришці на спомин».</b></p>
<p><b>Серпня 21 (2 вересня)</b></p>
<p><b>Написано поезію «Ave Regina!».</b></p>
<p><b>Серпня 31 (12 вересня) Колодяжне</b></p>
<p><b>Датовано чорновий варіант драми «Блакитна троянда».</b></p>
<p><b>Вересня 8 (20)</b></p>
<p><b>Закінчено оповідання «Місто смутку».</b></p>
<p><b>Вересня 10 (22)</b></p>
<p><b>Написано поезію «То be or not to be?».</b></p>
<p><b>Вересня 15 (27)</b></p>
<p><b>Написано поезію «Грішниця».</b></p>
<p><b>Вересня 16 (28)</b></p>
<p><b>Написано поезії «Хвилина розпачу», «О, знаю я, багато ще промчить…».</b></p>
<p><b>Вересня 25 (7 жовтня)</b></p>
<p><b>Написано поезію «Fiat nox!».</b></p>
<p><b>Осінь</b></p>
<p><b>Леся Українка приїздить з Колодяжного до Києва.</b></p>
<p><b>Н. Гамбарашвілі передає їй подарунок – кинджал «як емблему боротьби з ненависним ворогом»</b><b> </b><b>(Спогади, с. 164)</b><b>.</b></p>
<p><b>Листопада 6 (18)</b></p>
<p><b>Леся Українка пересилає Л. М. Драгомановій в Софію для публікації в прогресивній французькій пресі статтю «La voix d’une prisoniere russe».</b></p>
<p><b><i>«Спізнилась я трохи з посилкою сею, та коли ж часи у нас тепер</i></b><b><i> пес plus ultra </i></b><b><i>подлі, приходиться вертатись до спартаковського способу листування. «Да, были хуже времена, но не было подлей». А все-таки мені хочеться, щоб з Росії дійшов хоч один протест проти такої профанації поезії і хисту, якої допустилися французи за сей рік у Версалі …»</i></b><b><i> </i></b><b><i>(Лист Лесі Українки до Л. М. Драгоманової від 6 листопада 1896 p.)</i></b><b><i>.</i></b></p>
<p><b>Листопада близько 16 (28)</b></p>
<p><b>Лесю Українку обрано членом Київського літературно-артистичного товариства</b><b> </b><b>(Лист Лесі Українки до Л. М. Драгоманової від 7 грудня 1896 p.)</b><b>.</b></p>
<p><b>Листопада 25 (7 грудня)</b></p>
<p><b>Написано поезію «Слово, чому ти не твердая криця…».</b></p>
<p><b>Листопада 26 (8 грудня)</b></p>
<p><b>Написано поезію «На вічну пам’ять листочкові, спаленому приятельською рукою в непевні часи».</b></p>
<p><b>Грудня 5 (17)</b></p>
<p><b>Написано поезію «Братові й сестрі на спомин».</b></p>
<p><b>Грудня 7 (19)</b></p>
<p><b>Пише Л. М. Драгомановій про масові обшуки й арешти в Києві, зокрема про арешт близького знайомого родини Косачів М. В. Кривинюка. Просить переслати І. Франкові її поезії для надрукування в журналі «Життя і слово».</b></p>
<p><b>Грудня 28 (9 січня 1897 р.)</b></p>
<p><b>Написано поезію «Я знаю, так, се хворії примари…», яка пізніше ввійшла до циклу «З пропащих років».</b></p>
<p><b>Грудень Львів</b></p>
<p><b>Опубліковано поему «Давня казка» («Життя і слово», 1896, кн. 6, с. 442 – 453).</b></p>
<p><b>У цьому році</b></p>
<p><b>Написано поезії «Відгуки», «Ангел помсти», драматичну сцену «Прощання».</b></p>
<p><b>1897</b></p>
<p><b>Січня початок</b></p>
<p><b>Загострення хвороби.</b></p>
<p><b><i>«Така у нас біда з Лесею … Вона дуже терпляча взагалі й переносить страждання, не скаржачись, але й мовчазні її страждання так тяжко бачити, може, ще тяжче. Вона плаче нишком від мене, а я від неї»</i></b><b><i> </i></b><b><i>(Лист О. П. Косач (матері) до Л. М. Драгоманової від 18 січня 1897 p.)</i></b><b><i>.</i></b></p>
<p><b>Січня 19 (31)</b></p>
<p><b>Написано поезію «Обгорта мене туга, болить голова…», що пізніше ввійшла до циклу «З пропащих років», та поезію «До товариша», присвячену М. Кривинюкові, який перебував у в’язниці.</b></p>
<p><b>Січень</b></p>
<p><b>Надруковано поезії «На вічну пам’ять листочкові…», «Слово, чому ти не твердая криця…», «Fiat пох!» («Життя і слово», т. 6, кн. l, c. 13 – 16).</b></p>
<p><b>Січень</b></p>
<p><b>Написано статтю «Не так тії вороги, як добрії люди».</b></p>
<p><b>Січня 27 (8 лютого)</b></p>
<p><b>Написано поезію «Східна мелодія».</b></p>
<p><b>Лютого 2 (14)</b></p>
<p><b>Написано поезії: «Як дитиною, бувало…», «Не дорікати слово я дала…», «Романс», «Кров твоя – рубін коштовний…».</b></p>
<p><b>Лютого 12 (24) Петербург</b></p>
<p><b>У Петропавлівській в’язниці померла знайома сім’ї Косачів революціонерка Марія Вітрова, яка спалила себе у камері, не знісши зневаги жандарма. Цей факт викликав хвилю протестів та демонстрацій по всій Росії та Україні. Леся Українка була свідком цих подій у Києві.</b></p>
<p><b>Лютий – квітень</b></p>
<p><b>Поетеса прикута до ліжка, але багато читає, цікавиться питаннями політичної економії</b><b> </b><b>(Лист Лесі Українки до Л. М. та А. М. Драгоманових від 3 лютого 1897 p.)</b><b>.</b></p>
<p><b>Березень Львів</b></p>
<p><b>Надруковано статтю Лесі Українки «Не так тії вороги, як добрії люди» за підписом H. C. Ж. («Життя і слово», 1897, т. 6, кн. 3, с. 244 – 250).</b></p>
<p><b>Квітня 25 (7 травня)</b></p>
<p><b>Написано поезію «…Так прожила я цілу довгу зиму…».</b></p>
<p><b>Червня 12 (24)</b></p>
<p><b>Приїздить до Ялти на лікування</b><b> </b><b>(Лист Лесі Українки до О. П. Косач (матері) від 20 червня 1897 p.)</b><b>.</b></p>
<p><b>Червень Львів</b></p>
<p><b>Надруковано поезії «Грішниця», «О, знаю я, багато ще промчить…», «Хвилина розпачу» («Життя і слово», 1897, т. 6, кн. 5-6, с. 354 – 363).</b></p>
<p><b>Липня 19 (31) Ялта</b></p>
<p><b>До поетеси приїздить її брат Михайло Косач з дружиною</b><b> </b><b>(Лист Лесі Українки до О. П. Косач (матері) від 21 липня 1897 p.)</b><b>.</b></p>
<p><b>Липня 21 (2 серпня)</b></p>
<p><b>В листуванні Лесі Українки вперше зустрічається ім’я Сергія Костянтиновича Мержинського, з яким вона познайомилась через П. Л. Тучапського</b><b> </b><b>(Лист Лесі Українки до О. П. Косач (матері) від 21 липня 1897 p.)</b><b>.</b></p>
<p><b>Серпень</b></p>
<p><b>Леся Українка вивчає «Капітал» К. Маркса</b><b> </b><b>(Лист Лесі Українки до О. П. Косач (сестри) від 30 серпня 1897 p.)</b><b>.</b></p>
<p><b>Жовтня 22 (4 листопада)</b></p>
<p><b>Леся одержує вітальну телеграму від Київського літературно-артистичного товариства в зв’язку з нагородженням її оповідання «Голосні струни» золотим жетоном</b><b> </b><b>(Лист Лесі Українки до О. П. Косач (матері) від 23 жовтня 1897 p.)</b><b>.</b></p>
<p><b>Листопада 12 (24)</b></p>
<p><b>Поетеса формулює своє кредо:</b></p>
<p><b><i>«Не можна, гріх бути інвалідом, коли так багато роботи і так мало людей, треба перестати ним бути, коли не можна зараз, то через рік … через три, а все-таки треба вийти в люди! І я вийду або під ножем пропаду, а так не зостанусь»</i></b><b><i> </i></b><b><i>(Лист Лесі Українки до О. П. Косач (сестри) від 12 листопада 1897 p.)</i></b><b><i>.</i></b></p>
<p><b>Листопада 18 (30)</b></p>
<p><b>Написано поезію «Мрії».</b></p>
<p><b>Грудня 2 (14) Київ</b></p>
<p><b>У Київському літературно-артистичному товаристві вперше була виголошена доповідь про творчість Лесі Українки.</b></p>
<p><b>Грудня 7 (19)</b></p>
<p><b>Поетеса надсилає І. Франкові лист з подякою за запрошення до участі в журналі «Літературно-науковий вісник». Одночасно надсилає свої поезії «Східна мелодія» та «Мрії».</b></p>
<p><b>Грудня 15 (27)</b></p>
<p><b>Написано поезію «Зимова ніч на чужині».</b></p>
<p><b>У цьому році</b></p>
<p><b>Написано поезії «Імпровізація», «Уривки з листа», «Ти, дівчино, життям розбита, грай!».</b></p>
<p><b>1898</b></p>
<p><b>Лютого 1 (13) Львів</b></p>
<p><b>Надруковано поезії «Східна мелодія», «Мрії» (ЛНВ, 1898, кн. 2, с. 140 – 144).</b></p>
<p><b>Лютого 19 (3 березня)</b></p>
<p><b>Написано драматичну сцену «Іфігенія в Тавріді».</b></p>
<p><b>Лютого 19 (3 березня)</b></p>
<p><b>Закінчено оповідання «Над морем».</b></p>
<p><b>[Січень – лютий]</b></p>
<p><b>Написано вірш «Весна зимова».</b></p>
<p><b>Лютого 28 (12 березня)</b></p>
<p><b>У листі до матері поетеса пише про себе, що її загартувало лихо:</b></p>
<p><b><i>«… Мені здається, що я маю перед собою якусь велику битву, з якої вийду переможцем або зовсім не вийду. Коли у мене справді є талан, то він не загине, – то не талан, що погибає від туберкульозу чи істерії! Нехай і заважають мені сі лиха, але зате хто знає, чи не кують вони мені такої зброї, якої нема в інших, здорових людей».</i></b></p>
<p><b>Березня кінець</b></p>
<p><b>До Ялти на гастролі в складі театральної трупи І. Руденка прибула Марія Заньковецька. Поетеса познайомилася з М. К. Заньковецькою.</b></p>
<p><b>Березня 27 – квітня 11 (8 – 23 квітня)</b></p>
<p><b>Сестри Ольга і Оксана гостюють у Лесі в Ялті</b><b> </b><b>(Лист Лесі Українки до О. П. Косач (матері) від 30 березня 1898 p.)</b><b>.</b></p>
<p><b>Травня 1 (13), Львів</b></p>
<p><b>Надруковано поезії «Зимова ніч на чужині» та «Єврейська мелодія» (ЛНВ, 1898, кн. 5, с. 143 – 147).</b></p>
<p><b>Травня 29 (10 червня)</b></p>
<p><b>Виїздить з Ялти, зупиняється на деякий час в Одесі у Маргарити Комарової-Сидоренко</b><b> </b><b>(Публікації. Вип. 3, 1964, с. 39 – 40)</b><b>.</b></p>
<p><b>Червня 5 (17)</b></p>
<p><b>До Одеси приїздить сестра Ольга. 10 червня сестри виїздять з Одеси до Гадяча</b><b> </b><b>(Лист Лесі Українки до П. А. Косача від 5 червня 1898 p.)</b><b>.</b></p>
<p><b>Липня 1 (13) Львів</b></p>
<p><b>Надруковано працю Івана Франка «Леся Українка. Літературно-критична студія» (ЛНВ, 1898, кн. 7, с. 6 – 27).</b></p>
<p><b>Липня 2 – 15 (14 – 27)</b></p>
<p><b>У Гадячі гостював С. К. Мержинський. Під безпосереднім враженням зустрічі поетеса написала поезію «Порвалася нескінчена розмова…», датувавши її 14 липня</b><b> </b><b>(Лист Лесі Українки до О. П. Косач (сестри) від 16 липня 1898 p.)</b><b>.</b></p>
<p><b>Липень Львів</b></p>
<p><b>У збірнику «Привіт д-ру Івану Франку в 25-літній ювілей літературної діяльності складають українсько-руські письменники» надруковано поезії Лесі Українки «Товаришці на спомин», «Поет під час облоги».</b></p>
<p><b>Серпня близько 20 (1 вересня)</b></p>
<p><b>Леся переїхала з Гадяча до Києва</b><b> </b><b>(Лист Лесі Українки до О. П. Косач (сестри) від 8, 12 серпня 1898 p.)</b><b>.</b></p>
<p><b>Вересня 9 (21)</b></p>
<p><b>Написано поезію «У пустині».</b></p>
<p><b>Жовтня 1 (13), Львів</b></p>
<p><b>Надруковано поезію «Порвалася нескінчена розмова…» (ЛНВ, 1898, кн. 10, с. 50 – 51).</b></p>
<p><b>Жовтня 4 (16)</b></p>
<p><b>Леся пише М. Павликові про намір видати</b><b> </b><b>нову збірку поезій.</b></p>
<p><b>Жовтня 12 (24)</b></p>
<p><b>Написано поезію «Зоря поезії».</b></p>
<p><b>Жовтня 25 (6 листопада)</b></p>
<p><b>Написано поезію «Забута тінь».</b></p>
<p><b>Листопада 19 (1 грудня)</b></p>
<p><b>У Київському літературно-артистичному товаристві М. П. Старицький читає оповідання Лесі Українки «Над морем» («Киевское слово», 1898, 19 листопада).</b></p>
<p><b>Листопада 25 (7 грудня)</b></p>
<p><b>Поезію Лесі Українки «На столітній ювілей української літератури» прочитав М. Старицький на вечорі, присвяченому І. П. Котляревському, в Київському літературно-артистичному товаристві.</b></p>
<p><b>Осінь</b></p>
<p><b>Закінчила перекладати російською мовою драму «Блакитна троянда». Познайомилась із студентом Київського університету Климентом Васильовичем Квіткою (Публікації, вип. 2, с. 429).</b></p>
<p><b>Грудня 5 (17)</b></p>
<p><b>Леся Українка виїхала з Києва до Умані на консультацію до лікаря Бергмана</b><b> </b><b>(Лист Лесі Українки до Л. М. Драгоманової від 6 грудня 1898 p.)</b><b>.</b></p>
<p><b>Кінець року</b></p>
<p><b>Працює над</b><b> </b><b>спогадами про М. В. Ковалевського, готується до від’їзду в Берлін на операцію</b><b> </b><b>(Лист Лесі Українки до М. І. Павлика від 4 жовтня 1898 p.)</b><b>.</b></p>
<p><b>У цьому році</b></p>
<p><b>Написано вірші «Прокляття Рахілі», «Якби я знав, що їм нема рятунку…», оповідання «Ein Brief ins Weite», начерк статті «Державний лад».</b></p>
<p><b>Працює над перекладами «Каїна» Д. Байрона та «Макбета» В. Шекспіра, «Божественної комедії» Данте. Переклала вірш Д.Байрона «Коли сниться мені, що ти любиш мене…».</b></p>
<p><b>1899</b></p>
<p><b>Січня 13 (25)</b></p>
<p><b>Леся з матір’ю від’їздить з Колодяжного до Берліна. До Варшави їх супроводжував батько, а з Варшави до Берліна брат Михайло</b><b> </b><b>(Лист Лесі Українки до О. П. Косач (сестри) від 14 січня 1899 p.)</b><b>.</b></p>
<p><b>Січень</b></p>
<p><b>У листі до М. Павлика Леся Українка просить його допомогти видати в Галичині суспільно-політичну літературу, підготовлену в Києві, і допомогти практично людям, які приїдуть до нього з рекомендаційними листами від поетеси. Сповіщає також, що на 24 січня (5 лютого) Бергман призначив операцію</b><b> </b><b>(Лист Лесі Українки до М. Павлика від 22 січня (3 лютого) 1899 p.)</b><b>.</b></p>
<p><b>Січня 26 (лютого 7) Берлін</b></p>
<p><b>Професор Бергман прооперував хворий суглоб правої ноги</b><b> </b><b>(Лист Лесі Українки до А. М. Драгоманової від 13 (25) лютого 1899 p.)</b><b>.</b></p>
<p><b>Лютого 1 (13), Львів</b></p>
<p><b>Надруковано поезію «На столітній ювілей української літератури» під назвою «На спомин І. Котляревського» з редакційною приміткою: «Сю поезію Л[есі] Українки декламував М. Старицький на святі Котляревського в Києві 26 грудня 1898 p.». Надруковано також поезії «У пустині», «Весна зимова» (ЛНВ, 1899, кн. 2, с. 164 – 168).</b></p>
<p><b>Березня 9 (21)</b></p>
<p><b>В листі до брата Михайла пише про читання книжок різними мовами. Листи брата з аналізом політичної ситуації в Росії називає «кореспонденціями з Росії».</b></p>
<p><b>Березня близько 17 (29)</b></p>
<p><b>Мати Лесі виїхала з Берліна додому, на зміну їй доглядати хвору Лесю приїхала сестра Ольга</b><b> </b><b>(Хронологія)</b><b>.</b></p>
<p><b>Квітня 27 – 28 (травня 9 – 10)</b></p>
<p><b>Поетеса просить М. І. Павлика заочно познайомити її з Ольгою Кобилянською і пересилає через нього першого листа письменниці (лист не зберігся), який започаткував щиру дружбу двох письменниць.</b></p>
<p><b>Квітня 28 (травня 10) Берлін</b></p>
<p><b>Лесі Українці замовлено післяопераційний апарат для ноги</b><b> </b><b>(Лист Лесі Українки до П. А. Косача від 1 (13) травня 1899 p.)</b><b>.</b></p>
<p><b>Травня 20 (червня 1)</b></p>
<p><b>Редактор берлінського журналу «Die Gesellschaft» Людвіг Якобовський відвідав Лесю Українку в клініці («Українське літературознавство», вин. 6, 1969, с. 147).</b></p>
<p><b>Травня 26 (червня 7)</b></p>
<p><b>У листі до М. І. Павлика поетеса аналізує сильні й слабкі сторони творчості Ольги Кобилянської, вперше згадує про листовне знайомство з Кузьмою</b><b> </b><b>(Антон Ляхоцький – женевський видавець революційної літератури. – Ред.)</b><b>. Повідомляє про переклад оповідання «Голосні струни» на німецьку мову для збірника новел українських авторів, що їх готував до друку Л. Якобовський.</b></p>
<p><b>Червня 5 (17)</b></p>
<p><b>Написано поезію «Поворіт».</b></p>
<p><b>Червня 6 (18)</b></p>
<p><b>Леся просить М. Павлика надіслати їй адресу поета-засланця П. Грабовського.</b></p>
<p><b>Червня 19 (липня 1)</b></p>
<p><b>Леся з сестрою Ольгою від’їздить з Берліна через Варшаву до Києва, а потім до Гадяча. Замешкали в новозбудованому будинку на хуторі Зелений Гай</b><b> </b><b>(Лист Лесі Українки до М. І. Павлика від 19 червня (1 липня) 1899 p.)</b><b>.</b></p>
<p><b>Липня 9 (21) Гадяч</b></p>
<p><b>В гостину до Лесі Українки приїхав С. К. Мержинський</b><b> </b><b>(Хронологія)</b><b>.</b></p>
<p><b>Липня 14 (26) Москва</b></p>
<p><b>Цензура забороняє друкувати в альманасі «Хвиля за хвилею» (упорядкував і видав Б. Грінченко) поему Лесі Українки «Давня казка» (Публікації, вип. 2, с. 458).</b></p>
<p><b>Серпня 9 (21)</b></p>
<p><b>О. Кобилянська приїздить до Гадяча на побачення з Лесею, гостює до 25 серпня</b><b> </b><b>(Кобилянська О. Твори, т. 5, с. 423)</b><b>.</b></p>
<p><b>Серпня 17 (29) Київ</b></p>
<p><b>Трупа М. Кропивницького поставила п’єсу Лесі Українки «Блакитна троянда». В пресі («Жизнь и искусство», 1899, 19 августа; «Киевское слово», 1899, 19 августа; «Киевлянин», 1899, 20 августа) опубліковано негативні рецензії на виставу.</b></p>
<p><b>Вересня перші дні</b></p>
<p><b>Поетеса переїздить з Гадяча до Києва, мешкає на вулиці Маріїнсько-Благовіщенській (тепер вулиця П.Саксаганського), 97 (Київський літературно-меморіальний музей Лесі Українки).</b></p>
<p><b>Вересня 30 (12 жовтня)</b></p>
<p><b>Леся Українка виголосила доповідь на тему «Два направления в новейшей итальянской литературе» на зібранні Київського літературно-артистичного товариства</b><b> </b><b>(Лист Лесі Українки до О. Ю. Кобилянської від 4, 5 жовтня 1899 p.)</b><b>.</b></p>
<p><b>Жовтня 19 (31)</b></p>
<p><b>Написано поезію «Як я люблю оці години праці…»</b></p>
<p><b>Жовтень Львів</b></p>
<p><b>Про вихід у світ книжки «Думи і мрії. Поезії Лесі Українки. Накладом Українсько-руської видавничої спілки …», 1899, повідомляє журнал «Літературно-науковнй вісник» (кв. 10, с. 42) в бібліографічній замітці з викладом змісту книжки.</b></p>
<p><b>Грудня 2 (14)</b></p>
<p><b>Написано поезії «Як Ізраїль діставсь ворогам у полон…», «Єреміє, зловісний пророче в залізнім ярмі!».</b></p>
<p><b>Грудня 9 (21)</b></p>
<p><b>Леся Українка виголосила доповідь на тему: «Малорусские писатели на Буковине» на зібранні Київського літературно-артистичного товариства (Лист Лесі Українки до О. Ю. Кобилянської від 18, 22 січня 1900 p.).</b></p>
<p><b>У цьому році</b></p>
<p><b>Написано поезії «Impromtu», «Дивилась я на тебе і в ту мить…».</b></p>
<p><b>Працює над перекладом драми німецького письменника Г. Гауптмана «Ткачі»</b><b> </b><b>російською</b><b> </b><b>та</b><b> </b><b>українською</b><b> </b><b>мовами. Переклала вірші Ади Негрі «Кінець страйку», «Смутної провесни, серед травиці…», Г.Гейне «Ткачі».</b></p>
<p><b>1900</b></p>
<p><b>Січня 1 (13) Львів</b></p>
<p><b>Надруковано поему Г. Гейне «Атта Троль» (переклад Лесі Українки) (ЛНВ, 1900, кн. 1, с. 102 – 112; кн. 2, с. 204 – 228).</b></p>
<p><b>Січня 3 (15) Львів</b></p>
<p><b>І. Франко у статті «Українсько-руська література і наука в 1899 році» зарахував збірку Лесі Українки «Думи і мрії» до кращих надбань української літератури минулого року («Діло», 1900, № 1, с. 1 – 2).</b></p>
<p><b>Січень Прага</b></p>
<p><b>Надруковано статтю І. Франка «Lesa Ukrajinka» та 9 поезій Лесі Українки в перекладі Ружени Єсенської на чеську мову («Slovansky prehled», 1900, № 4, с. 161 – 162).</b></p>
<p><b>Лютого 2 (14)</b></p>
<p><b>Леся Українка пише заяву в «Общество русских драматических писателей и оперных композиторов» з проханням прийняти її в члени товариства</b><b> </b><b>(Документи, с. 145 – 146)</b><b>.</b></p>
<p><b>Лютого 5 (17)</b></p>
<p><b>Поетеса виїздить з Києва до Мінська, а звідти до Петербурга. Написано поезію «Lied ohne Klang».</b></p>
<p><b>Лютого [6 – 9] (18 – 21), Мінськ</b></p>
<p><b>Гостює у С. Мержинського, знайомиться з російським письменником Є.Чириковим і одержує від нього рекомендаційного листа до редакції журналу «Жизнь»</b><b>(Лист Лесі Українки до О. П. Косач (матері) від 11 лютого 1900 p.)</b><b>.</b></p>
<p><b>Лютого 10 – 20 (22 лютого – 5 березня) Петербург</b></p>
<p><b>Леся живе у своєї сестри Ольги в гуртожитку Вищих жіночих медичних курсів, знайомиться з Петербургом, передає редакції журналу «Жизнь» рукописи статей «Два направления в новейшей итальянской литературе» та «Малорусские писатели на Буковине»</b><b> </b><b>(Лист Лесі Українки до О.П.Косач (матері) від 21 лютого 1900 р.)</b><b>.</b></p>
<p><b>Лютого 20 (5 березня)</b></p>
<p><b>Виїздить в Дерпт (Тарту в Естонії), де жив і працював в університеті її брат Михайло</b><b> </b><b>(Лист Лесі Українки до О. П. Косач (матері) від 21 лютого 1900 p.)</b><b>.</b></p>
<p><b>Лютого 21 (6 березня)</b></p>
<p><b>Відвідує Дерптський університет, розписується в книзі почесних відвідувачів університетської бібліотеки.</b></p>
<p><b>Лютого 26 (11 березня)</b></p>
<p><b>На вечорі в честь Т. Шевченка в Дерптському університеті поетеса прочитала свої поезії</b><b> </b><b>(Спогади, с. 174 – 176)</b><b>.</b></p>
<p><b>Березня 1 (14)</b></p>

<div>




</div>

<p><b>Виїздить з Дерпта, заїздить в Ригу до тітки Олени Антонівни та в Мінськ до С. Мержинського</b><b> </b><b>(Лист Лесі Українки до О. П.Косач (сестри) від 1 березня 1900 p.)</b><b>.</b></p>
<p><b>Березня 10 (24)</b></p>
<p><b>Приїзд до Києва.</b></p>
<p><b>Березня 23 (5 квітня) Київ</b></p>
<p><b>Леся Українка прочитала реферат «Про основні мотиви творчості Г. Гейне» на вечорі, присвяченому 100-річчю від дня народження поета в Київському літературно-артистичному товаристві</b><b> </b><b>(Лист Лесі Українки до О. П. Косач (сестри) від 29 березня 1900 p.)</b><b>. Для цього реферату перекладено вірш Г.Гейне “Enfant perdu”.</b></p>
<p><b>Березня кінець – квітня початок</b></p>
<p><b>Художник І. Труш пише</b><b> </b><b>портрет Лесі Українки</b><b> </b><b>в приміщенні музею на Олександрівській вулиці (тепер вулиця Грушевського, 6).</b></p>
<p><b>Квітня 9 – 13 (22 – 26), Київ</b></p>
<p><b>В гостях у Лесі перебуває С. Мержинський.</b></p>
<p><b>Квітня, 1 – 6 (14 – 19)</b></p>
<p><b>В газеті «Буковина» надруковано статтю «Писателі-русини на Буковині».</b></p>
<p><b>Травня початок</b></p>
<p><b>Виїздить до Гадяча.</b></p>
<p><b>Липня 9 (22)</b></p>
<p><b>Написано поезію «Забуті слова».</b></p>
<p><b>Липня 18 (31)</b></p>
<p><b>Написано поезії «Ви щасливі, пречистії зорі…», «Свята ніч», «Часто кажуть: ясні зорі…».</b></p>
<p><b>Липня 24 (6 серпня)</b></p>
<p><b>Написано поезію «Сфінкс».</b></p>
<p><b>Липня 25 (7 серпня)</b></p>
<p><b>Написано поезію «Ра-Менеїс».</b></p>
<p><b>Липень Петербург</b></p>
<p><b>Надруковано статтю «Два направления в новейшей итальянской литературе» («Жизнь», 1900, т. 7, с. 187 – 214).</b></p>
<p><b>Серпня 1 (14) Львів</b></p>
<p><b>Надруковано поезії «Як Ізраїль діставсь ворогам у полон…», «Єреміє, зловісний пророче в залізнім ярмі!» (ЛНВ, 1900, кн. 8, с. 122 – 123).</b></p>
<p><b>Серпня 1 (14)</b></p>
<p><b>Написано поезії «Жертва», «Легенди».</b></p>
<p><b>Серпня 8 (21)</b></p>
<p><b>Написано поезію «Епілог».</b></p>
<p><b>Серпня 11 (24)</b></p>
<p><b>Написано поезію «Талого снігу платочки сивенькії…».</b></p>
<p><b>Серпня 26 (8 вересня)</b></p>
<p><b>Написано поезії «Де поділися ви, голоснії слова…», «Чи тільки ж блискавицями літати…».</b></p>
<p><b>Вересня 1 (14)</b></p>
<p><b>Надруковано драму в одній дії Моріса Метерлінка «Неминуча» в перекладі з французької мови Лесі Українки (ЛНВ, кн. 9, с. 344 – 358).</b></p>
<p><b>Вересня 2 (15)</b></p>
<p><b>Дізнавшись про тяжкий стан здоров’я С. Мержинського, Леся вирішує їхати в Мінськ доглядати хворого друга</b><b> </b><b>(Лист Лесі Українки до О. П. Косач (сестри) від 2 вересня 1900 p.)</b><b>.</b></p>
<p><b>Вересня 14 (27)</b></p>
<p><b>Написано поезію «Якби оті проміння золоті…».</b></p>
<p><b>Вересня [22] (5 жовтня)</b></p>
<p><b>Поетеса повернулася з Мінська до Києва</b><b> </b><b>(Лист Лесі Українки до О. П. Косач (сестри) від 18 вересня 1900 p.)</b><b>.</b></p>
<p><b>Вересень Петербург</b></p>
<p><b>Надруковано статтю «Малорусские писатели на Буковине» («Жизнь», 1900, т. 9, с. 122 – 132).</b></p>
<p><b>Жовтня 29 (11 листопада)</b></p>
<p><b>Читає свої поезії на вечорі, організованому Миколою Лисенком у Київському літературно-артистичному товаристві</b><b> </b><b>(«Киевское слово», 1900, № 4602)</b><b>.</b></p>
<p><b>Жовтень Дрезден – Берлін</b></p>
<p><b>Надруковано твори Лесі Українки: нарис «Ein Brief ins Weite» та переклад поезії «То be or not to be…?» («Die Gesellschaft», 1900, кн. l, c. 43 – 47).</b></p>
<p><b>Листопада 7 (20)</b></p>
<p><b>Під впливом тривожних думок про погіршення стану здоров’я С. Мержинського пише</b><b> </b><b>ряд ліричних поезій. Перша з них – «Твої листи завжди пахнуть зов’ялими трояндами…» – датована цим днем.</b></p>
<p><b>Листопада 16 (29)</b></p>
<p><b>Написано вірші «Все-все покинуть, до тебе полинуть…», «Хотіла б я тебе, мов плющ, обняти…», «Скажи мені, любий, куди мої сльози поділись…».</b></p>
<p><b>Листопада 18 (1 грудня)</b></p>
<p><b>Написано поезії «Саул», «Я бачила, як ти хиливсь додолу…», «То, може, станеться і друге диво…».</b></p>
<p><b>Листопада 30 (12 грудня)</b></p>
<p><b>Написано поезії «Завжди терновий вінець…». «Чи пам’ятаєте, коли я говорила…».</b></p>
<p><b>Грудня 3 (16)</b></p>
<p><b>Написано поезію «Хотіла б я уплисти за водою…».</b></p>
<p><b>Грудня 18 (31)</b></p>
<p><b>Поетеса написала на відбитку статті «Малорусские писатели на Буковине»: «Нестору Гамбарову от автора за неимением лучшего. Киев 18.12.1900».</b></p>
<p><b>Грудень Петербург</b></p>
<p><b>Надруковано статтю «Новые перспективы и старые тени» («Жизнь», 1900, т. 12, с. 196 – 213).</b></p>
<p><b>1901</b></p>
<p><b>Січня 7 (20)</b></p>
<p><b>Леся Українка приїздить до Мінська, щоб доглядати тяжко хворого С. Мержинського</b><b> </b><b>(Лист Лесі Українки до В. Г. Крижановської від 29 січня 1901 p.)</b><b>.</b></p>
<p><b>Січня 12 (25)</b></p>
<p><b>Надсилає статтю «Новейшая общественная драма» в журнал «Жизнь»</b><b> </b><b>(Лист Лесі Українки до Є.Чирикова від 30 березня (12 квітня) 1901 p.)</b><b>. Стаття була заборонена царською цензурою.</b></p>
<p><b>Січня 18 (31)</b></p>
<p><b>Написала протягом однієї ночі біля хворого С. Мержинського драматичну поему «Одержима».</b></p>
<p><b>Січня 24 (лютого 6) Львів</b></p>
<p><b>На засіданні президії Наукового товариства імені Шевченка вирішено купити</b><b> </b><b>портрет Лесі Українки</b><b> </b><b>роботи художника І. Труша для поповнення колекції портретів видатних письменників у Львівській картинній галереї</b><b> </b><b>(Документи, с. 152 – 153)</b><b>.</b></p>
<p><b>Січень Петербург</b></p>
<p><b>Надруковано статтю Лесі Українки «Заметки о новейшей польской литературе» («Жизнь», 1901, т. 1, с. 103 – 123).</b></p>
<p><b>Лютого 1 (14)</b></p>
<p><b>Написано поезію «Ні! Я покорити її не здолаю…».</b></p>
<p><b>Лютого 23 (8 березня)</b></p>
<p><b>З Києва до Мінська виїхав М. В. Кривинюк, щоб допомагати Лесі в догляді за хворим С. К. Мержинським</b><b> </b><b>(<i>Міщенко Л.</i> Політична поезія Лесі Українки. Львів, 1974, с. 139 – 140)</b><b>.</b></p>
<p><b>Березня 3 (16)</b></p>
<p><b>Смерть С. К. Мержинського. Через кілька днів Леся Українка повертається до Києва</b><b> </b><b>(Лист Лесі Українки до О. Ю. Кобилянської від 12 березня 1901 p.)</b><b>.</b></p>
<p><b>Квітня 9 – 12 (22 – 25)</b></p>
<p><b>Поетеса перебуває у Львові, зустрічається з І. Франком, М. Павликом, І. Трушем. Передає М. Ганкевичу для видання перекладену в Києві літературу соціалістичного змісту: «Маніфест Комуністичної партії» К. Маркса і Ф. Енгельса, «Нариси про матеріалістичне розуміння історії» А. Лабріоли, роботу Ф. Енгельса (можливо, «Розвиток соціалізму від утопії до науки») та «Хто з чого жиє?» С. Дікштейна і власну роботу «Додаток від впорядчика</b><b> </b><b>до перекладу «Хто з чого жиє?»</b><b> </b><b>(Лист Лесі Українки до І. Я. Франка від 7 (20) вересня 1901 p.)</b><b>.</b></p>
<p><b>Квітня 13 (26)</b></p>
<p><b>Приїздить до Чернівців, мешкає в родині О. Кобилянської на вулиці Новий світ, 61</b><b> </b><b>(Лист Лесі Українки до родини від 15(28) квітня 1901 p.)</b><b>.</b></p>
<p><b>Квітня 28 (травня 11)</b></p>
<p><b>Надсилає поезії «Сфінкс», «Ра-Менеїс» на ім’я М. Коцюбинського для альманаху «Дубове листя» (альманах вийшов з друку в Києві 1903 p.).</b></p>
<p><b>Травня 9 (22) Чернівці</b></p>
<p><b>В залі Народного дому відбувся вечір на честь Лесі Українки, де вона була разом з О. Кобилянською</b><b> </b><b>(Спогади, с. 200 – 201)</b><b>.</b></p>
<p><b>Травня 16 (29)</b></p>
<p><b>Леся Українка і О. Кобилянська приїздять до Кімполунга</b><b> </b><b>(<i>Кобилянська О.</i> Твори в 5-ти т., т. 5, с. 482 – 483)</b><b>.</b></p>
<p><b>Травня 24 (червня 6)</b></p>
<p><b>Написано поезії «Якби вся кров моя уплинула отак…», «Трагедія».</b></p>
<p><b>Травня 25 (червня 7)</b></p>
<p><b>Написано поезії «Уста говорять: «Він навіки згинув!..», «Ти не хтів мене взять…», «Квіток, квіток, як можна більше квітів…».</b></p>
<p><b>Червня 3 (16)</b></p>
<p><b>Надіслала статтю про драму Г. Гауптмана «Михаэль Крамер» до журналу «Жизнь». Статтю не було надруковано в зв’язку з закриттям журналу. Статтю розшукано і надруковано в журналі «Всесвіт» в 1976 р. («Всесвіт», 1976, № 1, с. 3 – 15).</b></p>
<p><b>Червня 6 (19)</b></p>
<p><b>Написано поезію «Гей, піду я в ті зелені гори…».</b></p>
<p><b>Червня 7 (20)</b></p>
<p><b>Написано поезії «Королівна», «Минаю я, було, долини й гори…», «Калина».</b></p>
<p><b>Червня 8 (21) Петербург</b></p>
<p><b>Заборонено журнал «Жизнь» за надрукування «Пісні про Буревісника» Максима Горького.</b></p>
<p><b>Червня 14 (27)</b></p>
<p><b>Поетеса повертається до Чернівців, мешкає в родині О. Кобилянської</b><b> </b><b>(Лист Лесі Українки до О. П. Косач (сестри) від 13 (26) червня 1901 p.)</b><b>.</b></p>
<p><b>Червня 22 (липня 5)</b></p>
<p><b>До Чернівців приїхав Климент Квітка, щоб разом із Лесею подорожувати по Буковині</b><b> </b><b>(Лист Лесі Українки до П. А. Косача від 1 (14) липня 1901 p.)</b><b>.</b></p>
<p><b>Червня [30] – липня 8 (липня [13] – 21)</b></p>
<p><b>Леся Українка і К. Квітка гостюють у селі Вижниця у Анни Москви. На згадку про своє перебування поетеса записує в альбом Анни Москви :</b></p>
<p><b>В інші гори я полину,</b></p>
<p><b>але спогад не покину</b></p>
<p><b>по зеленій Буковині,</b></p>
<p><b>по привітній господині.</b></p>
<p><b>21.07.1901</b></p>
<p><b>Вперше надруковано в “Літературній газеті” 16 серпня 1940 p. Автограф – ІЛІШ, ф. 2, № 6 – запис в альбомі Анни Москви, знайомої Лесі Українки з Вижниці на Буковині. Датується за автографом. Подається за автографом.</b></p>
<p><b>Липня 19 – 23 (серпня 1 – 3), Буркут</b></p>
<p><b>В гостях у Лесі Українки перебуває І. Франко. К. Квітка записує від нього кілька пісень</b><b> </b><b>(Лист Лесі Українки до Ольги Кобилянської від 19 липня (1 серпня) 1901 p.)</b><b>.</b></p>
<p><b>Липня 22 (серпня 4)</b></p>
<p><b>Написано поезію «Чом я не можу злинути угору…».</b></p>
<p><b>Липня 28 (серпня 10)</b></p>
<p><b>Написано поезії «Віче», «Хочеш знати, чим справді було…», «Мрія далекая, мрія минулая…».</b></p>
<p><b>Липень Львів</b></p>
<p><b>Надруковано поезію «Епілог» («Молода Україна», 1901, № 7, с. 244 – 248).</b></p>
<p><b>Липня 30 (Серпня 12)</b></p>
<p><b>Написано поезію «Темна хмара, а веселка ясна…».</b></p>
<p><b>Серпня 3 (16)</b></p>
<p><b>Написано поезію «О, як то тяжко тим шляхом ходити…».</b></p>
<p><b>Серпня 7 (20)</b></p>
<p><b>Написано поезії «Ой, здається – не журюся», «Ой піду я в бір темненький».</b></p>
<p><b>Серпня 12 (25) Вижниця</b></p>
<p><b>Заходами Анни Москви відбувся літературно-музичний вечір на честь Лесі Українки</b><b> </b><b>(Лист Лесі Українки до О. Кобилянської від 24 серпня (6 вересня) 1901 p.)</b><b>.</b></p>
<p><b>Серпня 17 (30)</b></p>
<p><b>Поетеса з Климентом Квіткою виїздить з Буркута до Чернівців</b><b> </b><b>(Лист Лесі Українки до О. Кобилянської від 24 серпня (6 вересня) 1901 p.)</b><b>.</b></p>
<p><b>Вересня 1 (14) Львів</b></p>
<p><b>Надруковано 6 поезій циклу «Ритми»: «Де поділися ви, голоснії слова…», «Чи тільки ж блискавицями літати…», «Якби оті проміння золоті…», «Хотіла б я уплисти за водою…», «Ні! я покорити її не здолаю…», «Якби вся кров моя уплинула отак…», а також статтю І. Франка «З останніх десятиліть XIX в.», в якій дано високу оцінку творчості Лесі Українки (ЛНВ, 1901, кн. 9, с. 233 – 237, с. 122).</b></p>
<p><b>Вересня 7 (20)</b></p>
<p><b>Леся Українка виїздить із Чернівців до Києва. Перед від’їздом просить листовно І. Франка допомогти у видрукуванні перекладної літератури під грифом «Видання групи українських соціал-демократів», яку ще весною залишила М. Ганкевичу</b><b> </b><b>(Лист Лесі Українки до І. Франка від 7 (20) вересня 1901 p.)</b><b>.</b></p>
<p><b>Вересень</b></p>
<p><b>Надруковано поезію «Віче» («Молода Україна», Львів 1901, № 8-9, с. 291 – 295).</b></p>
<p><b>Жовтня 3 (16)</b></p>
<p><b>Реферат Лесі Українки «Новейшая общественная драма» прочитала Марія Старицька на вечорі в Київському літературно-артистичному товаристві</b><b> </b><b>(Лист Лесі Українки до О. П. Косач (сестри) від 15 жовтня 1901 p.)</b><b>.</b></p>
<p><b>Осінь</b></p>
<p><b>Поетеса підготувала збірку поезій під назвою «Відгуки», рукопис якої переслала до Чернівців.</b></p>
<p><b>Листопада 15 (28)</b></p>
<p><b>Виїздить на лікування до Італії (місто Сан-Ремо)</b><b> </b><b>(Публікації, вип. 1, с. 126)</b><b>.</b></p>
<p><b>Листопада 16 (29)</b></p>
<p><b>Поетеса прибула до Львова, де пробула два дні.</b></p>
<p><b>Листопада 21 (грудня 4)</b></p>
<p><b>Зупинка у Венеції, знайомство з містом, яке справило на неї дуже сильне враження.</b></p>
<p><b>Листопада 23 (грудня 6)</b></p>
<p><b>Прибула в Сан-Ремо, оселилась у сім’ї далеких родичів (вілла «Наталія», бульвар Каваллотті). Пише мало, багато читає, вдосконалює знання італійської мови</b><b>(Лист Лесі Українки до О. Кобилянської від 19, 20 грудня 1901 (1, 2 січня 1902) p.)</b><b>.</b></p>
<p><b>Грудня 4 (17)</b></p>
<p><b>Написано поезію «Ой я постреляна, порубана словами…».</b></p>
<p><b>Грудня 15 (28)</b></p>
<p><b>Повідомила матір про знайомство з італійською письменницею Альбіною Візі</b><b> </b><b>(Лист Лесі Українки до О. П. Косач (матері) від 15 (28) грудня 1901 p.)</b><b>.</b></p>
<p><b>В цьому році</b></p>
<p><b>Розпочато поему «Віла-посестра».</b></p>
<p><b>Орієнтовно, в цьому році</b></p>
<p><b>Написано початок статті «Європейська соціальна драма в кінці XIX ст.», яка лишилась незакінченою.</b></p>
<p><b>Перекладено драму Г.Гауптмана «Ткачі»</b><b> </b><b>російською</b><b> </b><b>та</b><b> </b><b>українською</b><b> </b><b>мовами; перекладено оповідання Л.Якобовського «Дух<i>и</i>», «Как я раз боженьку забыл».</b></p>
<p><b>1902</b></p>
<p><b>Січня 1 (14) Львів</b></p>
<p><b>Надруковано 4 поезії з циклу «Хвилини»: «Свята ніч», «Lied ohne Klang», «Ви щасливі, пречистії зорі…», «Талого снігу платочки сивенькії…» (ЛНВ, 1902, кн. 1, с. 37 – 38).</b></p>
<p><b>Лютого 10 (23)</b></p>
<p><b>Написано поезію «Ти хотів би квіток на дорозі моїй?».</b></p>
<p><b>Березня 1 (14), Львів</b></p>
<p><b>Надруковано драматичну поему «Одержима» (ЛНВ, 1902, кн. 3, с. 167 – 178).</b></p>
<p><b>Березня 9 (22) Петербург</b></p>
<p><b>Лист Департаменту поліції Міністерства внутрішніх справ до Київського губернського жандармського управління про те, що буде дано вказівку обшукати Лесю Українку під час її повернення з-за кордону</b><b> </b><b>(Документи, с. 160)</b><b>.</b></p>
<p><b>Квітня початок Чернівці</b></p>
<p><b>Вихід у світ книжки:</b><b> </b><b><i>Українка Л.</i></b><b> </b><b>Відгуки. Поезії. Видання акад[емічного] тов[ариства]. Чернівці. «Молода Україна», 1902. 96 с.</b></p>
<p><b>Квітня 14 (27)</b></p>
<p><b>Написано нарис «Сліпець».</b></p>
<p><b>Травня 7 (20)</b></p>
<p><b>Виїздить з Сан-Ремо в Швейцарію для консультації у швейцарських лікарів про дальше лікування. В листах цього періоду поетеса подає свою адресу для листів у Швейцарію на ім’я Антона Ляхоцького («Кузьма»). Ймовірно, що поетеса мала в Швейцарії якісь конспіративні політичні справи.</b></p>
<p><b>Травня 7 – 14 (20 – 27)</b></p>
<p><b>Леся Українка перебуває в Берні</b><b> </b><b>(Лист Лесі Українки до П. А. Косача від 29 квітня (12 травня) 1902 p.)</b><b>.</b></p>
<p><b>Травня 11 (24)</b></p>
<p><b>Написано поезію «Де тії струни, де голос потужний…».</b></p>
<p><b>Травня 14 – травня 21 (27 травня – 3 червня)</b></p>
<p><b>Леся Українка перебуває в Цюріху</b><b> </b><b>(Лист Лесі Українки до П. А. Косача від 12 (25) травня 1902 p.)</b><b>.</b></p>
<p><b>Травня 21 (червня 3)</b></p>
<p><b>Прибула до Генуї і цього ж дня виїхала кораблем через Ліворно, Неаполь, Палермо, Месіну, Катанію, грецькі острови до Одеси</b><b> </b><b>(Лист Лесі Українки до О. Кобилянської від 20 червня 1902 p.)</b><b>.</b></p>
<p><b>Не пізніше травня, 23 (5 червня)</b></p>
<p><b>Переклала оповідання М.Розенбаума «Великдень у тюрмі», Е.де Амічіса «Першого мая».</b></p>
<p><b>Не пізніше червня 7 (20)</b></p>
<p><b>Переклала оповідання Е.де Амічіса «Нарешті мета моєї книжки ясно визначилась…».</b></p>
<p><b>Червня 7 (20)</b></p>
<p><b>Прибула до Одеси. «В Одесі були прикрості: суворий огляд на границі, негода і те, що нікого з приятелів не застала вдома»</b><b> </b><b>(Лист Лесі Українки до О. Кобилянської від 20 червня 1902 p.)</b><b>.</b></p>
<p><b>Червня 10 – 17 (23 – 30)</b></p>
<p><b>Перебуває у Києві. 18 червня виїздить на хутір Зелений Гай, де вже відпочивала мати і сестра Ольга</b><b> </b><b>(Лист Лесі Українки до О. Кобилянської від 20 червня 1902 p.)</b><b>.</b></p>
<p><b>Червня 27 (10 липня)</b></p>
<p><b>Датовано чорновий автограф поезії «До Lady L. W.».</b></p>
<p><b>Червня 27 (10 липня)</b></p>
<p><b>Написано поезію «Ні, ти не вмреш, ти щастя поховаєш…».</b></p>
<p><b>Червня 30 (13 липня)</b></p>
<p><b>Написано поезії «Ніобея», «Осінній плач, осінній спів…».</b></p>
<p><b>Липня 1 (14)</b></p>
<p><b>Написано поезію «Хто дасть моїм очам потоки сліз?».</b></p>
<p><b>Липень</b></p>
<p><b>Написано вірші «Осінь», «Останні квітки», «Плач Єремії».</b></p>
<p><b>Серпня 18 (31)</b></p>
<p><b>Леся Українка переїхала з Гадяча до Києва</b><b> </b><b>(Хронологія)</b><b>.</b></p>
<p><b>Серпень Львів</b></p>
<p><b>Вихід у світ книжки:</b><b> </b><b><i>Дікштейн С.</i></b><b> </b><b>Хто з чого жиє? (Переклад). Львів, 1902, (8), 58 с. Леся Українка написала післямову «Додаток від впорядника</b><b> </b><b>до українського перекладу книжечки «Хто з чого жиє?», книжка вийшла без післямови, як і раніше надрукований переклад у львівській газеті «Воля».</b></p>
<p><b>Вересня 8 (21)</b></p>
<p><b>Українські письменники та діячі мистецтва надіслали Л. М. Толстому вітальну телеграму з нагоди 50-річчя письменницької діяльності. В числі 13 підписів – підпис Лесі Українки.</b></p>
<p><b>Жовтня 7 (20)</b></p>
<p><b>Виїхала з Києва на лікування до Італії з зупинками у Львові, Відні, Мілані, Генуї.</b></p>
<p><b>Жовтня 8 – 10 (20 – 23)</b></p>
<p><b>Леся Українка перебуває у Львові. 9 жовтня відвідала родину Франків у їхньому новому помешканні (тепер літературно-меморіальний музей Івана Франка).</b></p>
<p><b>Жовтня 10 (23)</b></p>
<p><b>Виїхала зі Львова до Відня.</b></p>
<p><b>Жовтня 12 – 16 (25 – 29) Відень</b></p>
<p><b>Поетеса відвідала редакцію газети «Die Zeit», записалася в бібліотеку, була в театрі.</b></p>
<p><b>Жовтня 19 (листопада 1)</b></p>
<p><b>Прибула до Сан-Ремо.</b></p>
<p><b>Жовтня 26 (листопада 8)</b></p>
<p><b>Написано поезію «Гострим полиском хвилі спалахують…».</b></p>
<p><b>Жовтня 31 (листопада 13)</b></p>
<p><b>Пише листа до М.В.Кривинюка з викладом плану своєї статті «Наше життя під царями московськими». (О.Косач-Кривинюк, с. 642 – 645).</b></p>
<p><b>Листопада 3 (16)</b></p>
<p><b>Написано поезію «На Земмерінгу».</b></p>
<p><b>Листопад Львів</b></p>
<p><b>Надруковано поезію «Гострим полиском хвилі спалахують» («Молода Україна», 1902, № 5, с. 161 – 162).</b></p>
<p><b>Орієнтовно, початок грудня</b></p>
<p><b>Переклала</b><b> </b><b>4 вірші М.Конопніцької.</b></p>
<p><b>Грудня 10 (23) Сан-Ремо</b></p>
<p><b>Надсилає І. Франкові позичені у нього книжки про М. Конопніцьку. Сповіщає, що закінчує статтю про М. Конопніцьку для журналу «Мир божий» та переклад чотирьох її віршів на російську мову. (Стаття не була прийнята редакцією «Мира божьего» і до цього часу не знайдена).</b></p>
<p><b>Грудень</b></p>
<p><b>Замовляє у бібліотеці книжки для статті про австрійську письменницю Делле Граціє.</b></p>
<p><b>Орієнтовно, в цьому році</b></p>
<p><b>Написано віршик «Ще не вдарив мороз…», оповідання «Мгновение», переспів</b><b> </b><b>італійської народної пісні.</b></p>
<p><b>Орієнтовно, початком 1900-х років</b></p>
<p><b>Датуються незавершені твори «Спогади тітки Люсі», «Дімна Грачиха».</b></p>
<p><b>1903</b></p>
<p><b>Січня 1 (14) Львів</b></p>
<p><b>Надруковано цикл «Осінні співи» (ЛНВ, 1903, кн. 1, с. 1 – 3).</b></p>
<p><b>Січня початок</b></p>
<p><b>Вийшла у світ книжка «Дитячі гри, пісні й казки з Ковельщини, Луччини і Звягельщини на Волині». Зібрала Л. Косач. Голос записав К. Квітка. К., Издание Общества исследователей Волыни, 1903. 37 с.</b></p>
<p><b>Січня 8 (21) Сан-Ремо</b></p>
<p><b>Написано вірш «Дим».</b></p>
<p><b>Січня 14 (27)</b></p>
<p><b>Надсилає матері для передачі в редакцію «Киевской старины» свою відповідь на статтю С. Ефремова «В поисках новой красоты». (Стаття Лесі Українки не була надрукована ні в «Киевской старине», ні пізніше в журналі «Мир божий»).</b></p>
<p><b>Лютого 2 (15) Сан-Ремо</b></p>
<p><b>Завершено драматичну поему «Вавілонський полон».</b></p>
<p><b>Лютий</b></p>
<p><b>Написала</b><b> </b><b>полемічні замітки</b><b> </b><b>з приводу статті «Політика і етика», гостро критикуючи хибні положення статті М. Ганкевича «Етика і політика».</b></p>
<p><b>[Лютий]</b></p>
<p><b>Організаційним комітетом по скликанню II з’їзду РСДРП видано листівку «9 августа 1789 – 19 февраля 1861 г.» з епіграфом з вірша Лесі Українки «Слово, чому ти не твердая криця» в перекладі російською мовою:</b></p>
<p><b><i>Звякнет клинок о железо цепей,</i></b></p>
<p><b><i>Эхо пойдет по твердыням царей,</i></b></p>
<p><b><i>Встретится с звяканьем многих мечей,</i></b></p>
<p><b><i>С гулом иных, не тюремных речей…</i></b></p>
<p><b>(Документи, с. 162 – 165).</b></p>
<p><b>Березня 28 (квітня 10)</b></p>
<p><b>У листі до М. Павлика Леся Українка категорично відкидає його пораду жити їй в Галичині, відмовившись від політичної боротьби:</b></p>
<p><b><i>«… Я не можу, не сила моя скинутися того, чого досі не скинулась при гірших умовах. Тоді треба скинутись мені і моєї поезії, моїх найщиріших слів, бо вимовляти і ставити їх на папері, скинувшись того діла, на яке вони кличуть інших, мені буде сором».</i></b></p>
<p><b>Квітня 11 (24)</b></p>
<p><b>Написано поезію «Угорі так яро сяють зорі…».</b></p>
<p><b>Січень..квітень</b></p>
<p><b>Написано поезію «Бранець».</b></p>
<p><b>Травня 2 (15)</b></p>
<p><b>Леся Українка з сестрою Оксаною виїздять з Сан-Ремо за маршрутом: Цюріх, Мюнхен, Відень, Прага, Львів, Чернівці, Київ.</b></p>
<p><b>Червня 7 – 14 (20 – 27)</b></p>
<p><b>Перебування у Києві</b><b> </b><b>(Лист Лесі Українки до О. Кобилянської від 19 червня 1903 p.)</b><b>.</b></p>
<p><b>Червня [15 (28)] – серпень</b></p>
<p><b>Поетеса перебуває на хуторі Зелений Гай. Продовжує роботу над драматичною поемою «Кассандра», веде листування з І. Франком про свої переклади оповідань І. Франка російською мовою</b><b> </b><b>(Лист Лесі Українки до І. Франка від 19 червня 1903 p.)</b><b>.</b></p>
<p><b>Серпня 30 – 31 (вересня 12 – 13) Полтава</b></p>
<p><b>Леся Українка і Олена Пчілка разом з іншими діячами української культури взяли участь у відкритті пам’ятника І. П. Котляревському</b><b> </b><b>(Спогади, с. 187 – 189)</b><b>. З цієї нагоду була відзнята</b><b> </b><b>групова фотографія.</b></p>
<p><b>Вересня 5 (18)</b></p>
<p><b>Петербурзький духовний цензурний комітет заборонив поезію «Жертва» та поему «Одержима» Лесі Українки в рукописній збірці «На крилах пісень» (видання 2-ге), поданій в цензуру (Публікації, вин. 2, с. 468).</b></p>
<p><b>Вересня в перших днях</b></p>
<p><b>Леся Українка виїхала з К. В. Квіткою через Одесу і Батумі в Тбілісі. В Сочі до них приєднався А. Кримський</b><b> </b><b>(Лист Лесі Українки до О. П. Косач (сестри) від 13 вересня 1903 p.)</b><b>.</b></p>
<p><b>Вересень Відень</b></p>
<p><b>Надруковано у перекладі німецькою мовою оповідання Лесі Українки «Голосні струни» під заголовком «Das Lied ohne Worte» («Rutnenische Revue», 1903, № 9, c. 218 – 222; № 10, c. 241 – 245).</b></p>
<p><b>Жовтня 3 (16) Харків</b></p>
<p><b>Раптова смерть Михайла Петровича Косача</b><b> </b><b>(«Киевская старина», 1903, кн. 11, с. 84 – 85)</b><b>.</b></p>
<p><b>Жовтня 15 (28) Петербург</b></p>
<p><b>Поезію Лесі Українки «Дим» цензура заборонила друкувати у збірнику «На вічну пам’ять Котляревському»</b><b> </b><b>(Документи, с. 174)</b><b>.</b></p>
<p><b>Жовтня 24 (6 листопада)</b></p>
<p><b>Друге видання збірки «На крилах пісень» дозволено до друку з цензурними купюрами і забороною друкувати «Одержиму», «Жертву»</b><b> </b><b>(Документи, с. 171)</b><b>. На звороті титулу значилось: «Дозволено цензурою. Киев, 1903 года, октября 24-го».</b></p>
<p><b>Жовтень Львів</b></p>
<p><b>Вихід у світ книги:</b><b> </b><b><i>Гейне Г.</i></b><b> </b><b>Атта Троль.</b><b> </b><b>Раткліф. Балади. Переклади Лесі Українки і Максима Славинського. Львів, Видання редакції «Літературно-наукового вісника», 1903.</b></p>
<p><b>Листопада 13 (26)</b></p>
<p><b>Написано поезію «Що дасть нам силу?».</b></p>
<p><b>Листопад</b></p>
<p><b>В цей період поетеса, очевидно, працює над поемою «Одно слово». Підтвердженням цього є лист до А. Кримського, в якому вона запитує, чи є в якутській мові слово «воля»</b><b> </b><b>(Лист Лесі Українки до А. Кримського від 2 грудня 1903 p.)</b><b>.</b></p>
<p><b>1903 [в другій половині]</b></p>
<p><b>В Ростові-на-Дону у видавництві «Донская речь» видано окремими книжками переклади Лесі Українки творів Івана Франка «На дне», «Сам виноват», «Хороший заработок».</b></p>
<p><b>Орієнтовно, в цьому році</b></p>
<p><b>Написано поезію «Було се за часів святої Германдади…».</b></p>
<p><b>1904</b></p>
<p><b>Січня 10 (23) Тбілісі</b></p>
<p><b>Поетеса надсилає М. Коцюбинському твори «Одно слово», «Було се за часів святої Германдади…» для друкування в альманасі «З потоку життя» (Лист Лесі Українки до M. M. Коцюбинського від 10 січня 1904 p.).</b></p>
<p><b>Лютого 3 (16)</b></p>
<p><b>Написано поезію «Я знала те, що будуть сльози, мука…».</b></p>
<p><b>Лютого 4 (17)</b></p>
<p><b>Написано поезію «Дочка Ієфая».</b></p>
<p><b>Травня 5 (18)</b></p>
<p><b>Поетеса виїздить з Тбілісі до Києва. Зупиняється в Батумі, Сочі, Євпаторії, Одесі</b><b> </b><b>(Хронологія)</b><b>.</b></p>
<p><b>Травня 15 (28)</b></p>
<p><b>Приїзд Лесі Українки до Києва</b><b> </b><b>(Хронологія)</b><b>.</b></p>
<p><b>Травень (після 20) (після 2 червня)</b></p>
<p><b>Виїздить з Києва до Гадяча на хутір Зелений Гай, де залишається на все літо</b><b> </b><b>(Лист Лесі Українки до О. Кобилянської від 22 червня 1904 p.)</b><b>.</b></p>
<p><b>Літо Хутір Зелений Гай</b></p>
<p><b>В гостину до Косачів приїздить багато знайомих. Серед них К. Квітка, Г. Хоткевич, Ф. Красицький (художник, онук Т. Шевченка посестрі Катерині). Молодий маляр пише портрети сестер Лесі Українки, а пізніше й</b><b> </b><b>портрет самої поетеси</b><b> </b><b>(датований «5 іюля 1904 р.» ст. ст.).</b></p>
<p><b>Липня 27 (9 серпня)</b></p>
<p><b>Написано поезію «Спогад з Євпаторії».</b></p>
<p><b>Серпня 14 (27)</b></p>
<p><b>Написано поезію «Мої любі, до мене ходіть! Я сама».</b></p>
<p><b>Серпня 15 (28)</b></p>
<p><b>Написано поезії «Люди бояться вночі кладовища…», «Скрізь, де не гляну, сухі тумани розляглися…».</b></p>
<p><b>Серпня 28 (10 вересня)</b></p>
<p><b>Написано поезію «Напис в руїні».</b></p>
<p><b>Вересня 2 (15)</b></p>
<p><b>Написано поезію «Коли дивлюсь глибоко в любі очі…».</b></p>
<p><b>Вересня 8 (21)</b></p>
<p><b>Поетеса з матір’ю виїхали з Гадяча до Києва, де пробули місяць</b><b> </b><b>(Лист Лесі Українки до О. П. Косач (сестри) від 6 вересня 1904 p.)</b><b>.</b></p>
<p><b>Вересня 10 (23)</b></p>
<p><b>Написано поезію «І ти колись боролась, мов Ізраїль…».</b></p>
<p><b>Вересня 11 (24)</b></p>
<p><b>Написано драматичну поему «На руїнах».</b></p>
<p><b>Жовтень (близько 10 (23))</b></p>
<p><b>Вийшла у світ книжка:</b><b> </b><b><i>Українка Л.</i></b><b> </b><b>На крилах пісень. Збірник творів. Київ. Типографія Петра Барського, 1904. 300, IV с. На обкладинці: «На крилах пісень. Твори Лесі Українки».</b></p>
<p><b>Жовтня 12 (25)</b></p>
<p><b>На збірці «На крилах пісень», К., 1904, поетеса зробила напис: «Вельмишановному д. Борисові Грінченку від авторки. Київ. 12.Х 1904».</b></p>
<p><b>Жовтня 12 (25)</b></p>
<p><b>Виїздить з Києва до Тбілісі з зупинками в Одесі, Батумі</b><b> </b><b>(Лист Лесі Українки до О. П. Косач (сестри) від 7 жовтня 1905 p.)</b><b>.</b></p>
<p><b>Жовтня 13 – 18 (26 – 31)</b></p>
<p><b>Перебуває в Одесі.</b></p>
<p><b>Жовтня 18 (31)</b></p>
<p><b>Виїздить з Одеси через Батумі в Тбілісі.</b></p>
<p><b>Жовтня 23 (5 листопада)</b></p>
<p><b>Поетеса прибуває до Тбілісі.</b></p>
<p><b>Жовтня 28 (10 листопада) Петербург</b></p>
<p><b>У висновку Петербурзького цензурного комітету мотивується заборона друкувати в книзі «З потоку життя» (упорядники М. Коцюбинський та М. Чернявський) поему Лесі Українки «Чужий» («Одно слово»): «… Явно вредная тенденция … служит достаточным основанием к запрещению его к печати» (Документи, с. 283).</b></p>
<p><b>Листопада 2 (15)</b></p>
<p><b>Написано поезії «О, не кори мене, любий, за мрії про славу…», «Ой не зникли золоти терни…».</b></p>
<p><b>Листопада 25 (8 грудня)</b></p>
<p><b>У листі до матері пише про своє бажання зайняти посаду редактора журналу «Южные записки» в Одесі. Водночас повідомляє родину про рішення одружитися з К. К. Квіткою.</b></p>
<p><b>В цьому році</b></p>
<p><b>Написано поезії «Eppur ті tradiro», «Ізраїль в Єгипті», зроблено начерк «Беруть у двір Євцю…» (план майбутної повісті «Приязнь»), перекладено оповідання І.Франка «К свету !», «Леса и пастбища», «История тулупа».</b></p>
<p><b>У цьому році Петербург</b></p>
<p><b>І. Франко у статті «Южнорусская литература» високо оцінює поетичну творчість Лесі Українки взагалі і поему «Одержима» зокрема («Энциклопедический словарь», т. 41. Изд. Ф. А. Брокгауза и И. А. Ефрона. Спб., 1904, с. 323).</b></p>
<p><b>1905</b></p>
<p><b>Початок року</b></p>
<p><b>Леся Українка одержала від М. Коцюбинського його книжку «Fata morgana» з написом: «Високоповажну Ларису Косачеву з новим 1905 роком вітає сердечно М. Коцюбинський».</b></p>
<p><b>Січня 23 (8 лютого)</b></p>
<p><b>Поетеса була свідком кривавої розправи поліції над учасниками політичної демонстрації в Тбілісі. «В Тифлісі був теж один такий «весняний» день, коли калюжі людської крові стояли на тротуарах до вечора. Не до спокійних тем при таких обставинах…»</b><b> </b><b>(Лист Лесі Українки до О. П. Косач (матері) від 6 лютого 1905 p.)</b><b>.</b></p>
<p><b>Січня 25 (10 лютого) Тбілісі</b></p>
<p><b>Датовано чорновий варіант драми «Осіння казка».</b></p>
<p><b>Квітня 30 (13 травня)</b></p>
<p><b>Написано цикл поезій «Пісні з кладовища», нарис «Примара».</b></p>
<p><b>Травня 1 (14)</b></p>
<p><b>Датовано чорновий автограф оповідання «Приязнь».</b></p>
<p><b>Травня 24 (6 червня)</b></p>
<p><b>Від’їзд поетеси з Тбілісі через Батумі, Одесу до Києва</b><b> </b><b>(Лист Лесі Українки до О. П. Косач (сестри) від 24 травня 1905 p.)</b><b>.</b></p>
<p><b>Червня 8 (21)</b></p>
<p><b>Приїзд до Києва</b><b> </b><b>(Хронологія)</b><b>.</b></p>
<p><b>Червня 12 (25)</b></p>
<p><b>Від’їзд із Києва до Колодяжного.</b></p>
<p><b>Липня 1 (14)</b></p>
<p><b>Датовано поезії «Ось вони йдуть. Корогва у них має…», «Чого марсельську пісню чути?», «Нагаєчка, нагаєчка !» – співають накінець…» з циклу «Пісні про волю».</b></p>
<p><b>Липня 21 (3 серпня)</b></p>
<p><b>Від’їзд з Колодяжиого до Гадяча</b><b> </b><b>(Косач-Кривинюк О. Хронологія)</b><b>.</b></p>
<p><b>Серпня 3 (16)</b></p>
<p><b>Написано поезію «Мріє, не зрадь! Я так довго до тебе тужила…».</b></p>
<p><b>Серпня 7 (20)</b></p>
<p><b>Написано поезію «Упоєні на бенкетах кривавих…».</b></p>
<p><b>Серпня 29 (11 вересня)</b></p>
<p><b>Датовано чорновий автограф діалогу «Три хвилини».</b></p>
<p><b>Жовтня 4 (17 жовтня)</b></p>
<p><b>Датовано чорновий автограф драматичної поеми «В катакомбах».</b></p>
<p><b>Жовтня 11 (24)</b></p>
<p><b>Терміновий від’їзд поетеси до Петербурга</b></p>
<p><b><i>«рятувати Дору, що була поїхала туди на рільничі курси та й захорувала. То хтось</i></b><b><i> </i></b><b><i>[так Леся Українка називала себе в листах до О.Кобилянської]</i></b><b><i> </i></b><b><i>три тижні просидів коло неї, перетривав там усі залізничні страйки, бачив народження російської «конституції»…, надивився на червоні прапори, наслухався співів і великих слів, а потім вернувся в розбитий «чорною сотнею» Київ …»</i></b><b><i> </i></b><b><i>(Лист Лесі Українки до О. Кобилянської від 5 листопада 1905 p.)</i></b><b><i>.</i></b></p>
<p><b>Жовтень Київ</b></p>
<p><b>Надруковано оповідання з життя волинського Полісся «Приязнь» («Киевская старина», 1905, кн. 10, с. 11 – 72).</b></p>
<p><b>Жовтня 29 (11 листопада)</b></p>
<p><b>Повернення до Києва разом із сестрою Ісидорою</b><b> </b><b>(Лист Лесі Українки до А. Ю. Кримського від 3 листопада 1905 p.)</b><b>.</b></p>
<p><b>Листопада 3 (16) Київ</b></p>
<p><b>Поетеса в листі до А. Кримського дає ґрунтовну рецензію на роман А. Кримського «Андрій Лаговський», пише про своє бажання присвятити йому драматичну поему «У катакомбах», подає ідейний зміст власних творів:</b></p>
<p><b><i>«Тим часом в поезії я тепер обдарована несподіваною гармонією настрою моєї музи з громадським настроєм … Мені якось не приходиться навіть нагадувати сій свавільній богині про її «громадські обов’язки», так обмарив її суворий багрянець червоних корогов і гомін бурхливої юрби».</i></b></p>
<p><b>Грудня 8 (21)</b></p>
<p><b>Написано поезію «Ось уночі пробудились думки…».</b></p>
<p><b>Кінець року Херсон</b></p>
<p><b>Надруковано поезію «Було се за часів святої Германдади…» («З потоку життя», Херсон, 1905, с. 165).</b></p>
<p><b>У цьому році</b></p>
<p><b>Надруковано поезію «Дочка Ієфая» («За красою». Чернівці, 1905, с. 5 – 6).</b></p>
<p><b>Орієнтовно, в цьому році</b></p>
<p><b>Написано поезію «Граф фон Ейнзідель», оповідання «Помилка».</b></p>
<p><b>1906</b></p>
<p><b>Січня 22 (4 лютого)</b></p>
<p><b>В листі до А. Кримського пояснює ідею драматичної поеми «В катакомбах», уточнює свою думку про його роман «Андрій Лаговський».</b></p>
<p><b>Лютого 26 (11 березня)</b></p>
<p><b>В листі до О. Кобилянської подає глибоку оцінку першого року російської революції:</b></p>
<p><b><i>«… Се такий був тяжкий, і грізний, і величний рік, стільки було в ньому страшних контрастів, «вершин і низин», буйних надій і трагічних розчарувань, великих перемог і незагойних ран …».</i></b></p>
<p><b>Лютий Петербург</b></p>
<p><b>Надруковано поему «Одно слово» з підзаголовком ««Оповідання старого якута» («Вільна Україна», 1906, № 1-2, с. 7 – 10).</b></p>
<p><b>Березня 7 (20)</b></p>
<p><b>Написано сатиричні вірші «Казка про Оха-чародія», «Веселий пан», «Казочка про край царя Гороха», «Практичний пан», «Пан народовець», «Пан політик». Пізніше «Пан політик», «Пан народовець», «Практичний пан», «Веселий пан» надруковано в сатиричному журналі «Шершень» під псевдонімом «Лука», а «Казочку про край царя Гороха» в журналі «Шершень» під криптонімом «Л. У.».</b></p>
<p><b>Березня перед 8 (21)</b></p>
<p><b>Написано поезію «Легенда».</b></p>
<p><b>Березня 19 (1 квітня)</b></p>
<p><b>Закінчено статтю «Утопия в беллетристическом смысле» (перший варіант праці «Утопія в белетристиці»).</b></p>
<p><b>Березень Петербург</b></p>
<p><b>Надруковано переклад Лесі Українки з Г. Гейне «Enfant perdu» («Стояв на чатах я в війні за волю …») («Вільна Україна», 1906, № 3, с. 39).</b></p>
<p><b>Квітня 20 (3 травня)</b></p>
<p><b>Написано «Якутську поему».</b></p>
<p><b>Травня 6 (19) Полтава</b></p>
<p><b>Надруковано переклад Лесі Українки з Віктора Гюго «Лагідні поети, співайте!..» («Рідний край», 1906, № 18, с. 7).</b></p>
<p><b>Травня 13 (26) Полтава</b></p>
<p><b>Надруковано драматичну поему «В катакомбах» («Рідний край», 1906, № 19, с. 2 – 8). Тоді ж надруковано і окремий відбиток:</b><b> </b><b><i>Українка Л.</i></b><b> </b><b>В катакомбах. – Полтава : 1906. – 18 с.).</b></p>
<p><b>Травня середина – серпня кінець</b></p>
<p><b>Перебуває в Гадячі на хуторі Зелений Гай</b><b> </b><b>(Хронологія)</b><b>.</b></p>
<p><b>Червня 21 (4 липня)</b></p>
<p><b>Написано поезію «Тиху задуму вечірнюю…».</b></p>
<p><b>Серпня 18 (31)</b></p>
<p><b>На запит київського губернатора губернське жандармське управління видало довідку:</b></p>
<p><b><i>«Косач Лариса Петровна, дворянка. В 1902 году по обыску у обвиняемого студента Мережинского по делу о преступной деятельности социал-демократической группы («Искра») и комитета Российской социал-демократической рабочей партии найдены адреса Ларисы Косач; обыску и аресту не подвергалась…»</i></b><b><i> </i></b><b><i>(Документи, с. 186)</i></b><b><i>.</i></b></p>
<p><b>Осінь, Київ</b></p>
<p><b>Леся Українка відповідальна за бібліотеку товариства «Просвіта». Разом з сестрою Ольгою організовує бібліотеку-читальню, збирає фонди і налагоджує книговидачу</b><b> </b><b>(Лист Лесі Українки до О. Кобилянської від 25 вересня 1906 p.)</b><b>.</b></p>
<p><b>Жовтня 18 (31)</b></p>
<p><b>Завершено драматичний діалог «В дому роботи, в країні неволі».</b></p>
<p><b>Жовтень Київ</b></p>
<p><b>Надруковано діалог «Три хвилини» («Нова громада», К., 1906, кн. 10, с. 1 – 20. Тоді ж надруковано окремим відбитком).</b></p>
<p><b>Листопада 11 (24)</b></p>
<p><b>Написано поезію «Пророк».</b></p>
<p><b>Листопада 27 (10 грудня)</b></p>
<p><b>Написано поезію «Жіночий портрет».</b></p>
<p><b>Листопада 27 (10 грудня)</b></p>
<p><b>Начальник київського губернського жандармського управління дає розпорядження начальникові київського охоронного відділку зібрати відомості про діяльність письменників і громадських діячів, у тому числі про Лесю Українку та її сестру Ольгу</b><b> </b><b>(Документи, с. 187 – 188)</b><b>.</b></p>
<p><b>Листопад</b></p>
<p><b>Надруковано статтю «Утопія в белетристиці» («Нова громада», 1906, № 11, с. 13 – 32. Тоді ж надруковано окремим відбитком).</b></p>
<p><b>Грудня 2 (15)</b></p>
<p><b>Написано поезію «Не хутко се буде… Чи й буде, чи ні?».</b></p>
<p><b>Грудня 25 (7 січня 1907 р.)</b></p>
<p><b>Надруковано поезію «Пророк» («Рідний край», 1906, Полтава № 51-52, с. 12).</b></p>
<p><b>Грудень Київ</b></p>
<p><b>Надруковано твір «В дому роботи, в країні неволі» («Нова громада». К., 1906, кн. 12, с. 1 – 6).</b></p>
<p><b>Орієнтовно, в цьому році</b></p>
<p><b>Написано поезії «Ой в раю, в раю, близько Дунаю…», «В холодну ніч самотній мандрівець…», «L?gende des si?cles», начерк «Очі», оповідання «А все-таки прийди!».</b></p>
<p><b>1907</b></p>
<p><b>Січня 5 (18)</b></p>
<p><b>Розпорядження начальника київського жандармського управління про проведення обшуку у 27 осіб, у тому числі у Лесі Українки та її сестри Ольги</b><b> </b><b>(Документи, с. 188 – 189)</b><b>.</b></p>
<p><b>Січня 17 (30)</b></p>
<p><b>У ніч з 17 на 18 січня жандарми вчинили ретельний обшук на київській квартирі сім’ї Косачів (Маріїнсько-Благовіщенська, 97), заарештували Лесю Українку разом із сестрою Ольгою</b><b> </b><b>(Документи, с. 191 – 192)</b><b>.</b></p>
<p><b>Під час обшуку в квартирі Косачів жандарми вилучили 121 марксистську брошуру. Серед конфіскованої літератури три роботи В. І. Леніна: «Державна дума і соціал-демократична тактика», «Перемога кадетів і завдання робітничої партії» та «До сільської бідноти»</b><b> </b><b>(«Вітчизна», 1976, № 4)</b><b>.</b></p>
<p><b>Січня 18 (31)</b></p>
<p><b>Леся Українка дала в Либедському поліційному участку підписку про явку в київське губернське жандармське управління за першою вимогою</b><b> </b><b>(«Літературна Україна», 1963, 30 липня, с. 4)</b><b>.</b></p>
<p><b>Січня 18 (31)</b></p>
<p><b>Донесення київського губернського охоронного відділу київському губернському жандармському управлінню, зокрема, про Лесю Українку:</b></p>
<p><b><i>«…Косач Лариса Петровна (в организации Косачивна Лариса и, по предположению, она же носит псевдоним «Украинка Леся») известна еще с 1902 года, когда адрес ее был обнаружен у представителя революционной организации «Искра»… Она же состояла в городе Киеве под секретным наблюдением полиции»</i></b><b><i> </i></b><b><i>(Документи, с. 194)</i></b><b><i>.</i></b></p>
<p><b>Лютого 11 (24)</b></p>
<p><b>Заява поетеси в київське губернське жандармське управління в справі її наступної поїздки до Колодяжного. Вірогідно, що ризикована для здоров’я поетеси поїздка була пов’язана з рукописами і документами, що зберігалися в Колодяжному. Виїхала з батьком до Колодяжного</b><b> </b><b>(«Літературна Україна», 1963, 30 липня, с. 4)</b><b>.</b></p>
<p><b>Лютого 23 (8 березня) Колодяжне</b></p>
<p><b>Розпочинає роботу над драмою «Руфін і Прісцілла»</b><b> </b><b>(Лист Лесі Українки до О. П. Косач (сестри) від 23 – 24 лютого 1907 p.)</b><b>.</b></p>
<p><b>Лютого 24 (9 березня)</b></p>
<p><b>В листі до Г. Хоткевича поетеса стверджує свої зв’язки з соціал-демократичними організаціями, хоча відводить для себе скромну роль: «Ніколи не вважала себе нічим іншим, як хіба посередницею».</b></p>
<p><b>Березня початок</b></p>
<p><b>Виїхала з Колодяжного до Києва</b><b> </b><b>(Хронологія)</b><b>.</b></p>
<p><b>Березня [9] (22)</b></p>
<p><b>Разом з К. Квіткою виїхала в Крим (Севастополь, Алупка, Ялта)</b><b> </b><b>(Лист Лесі Українки до О. П. Косач (сестри) від 19 березня 1907 p.)</b><b>.</b></p>
<p><b>Березня 14 (27)</b></p>
<p><b>Приїхала до Ялти</b><b> </b><b>(Лист Лесі Українки до родини Косачів від 15 березня 1907 p.)</b><b>.</b></p>
<p><b>Квітня 22 (5 травня)</b></p>
<p><b>Завершено драматичний діалог «Айша та Мохаммед».</b></p>
<p><b>Квітня 29 (12 травня)</b></p>
<p><b>Надіслала до альманаху «З неволі» (Вологда) драматичну поему «На руїнах». Видання признавалось для допомоги політичним засланцям</b><b> </b><b>(Лист Лесі Українки до родини Косачів від 29 квітня 1907 p.)</b><b>.</b></p>
<p><b>Травня 5 (18)</b></p>
<p><b>Остаточно завершено драматичну поему «Кассандра», розпочату ще 1903 року.</b></p>
<p><b>Червня початок – липня середина</b></p>
<p><b>Леся Українка і К. В. Квітка перебувають у селі Бережці Кременецького повіту [тепер Волинська область] в гостях у подруги дитячих літ М. Биковської-Бєляєвої</b><b> </b><b>(Хронологія)</b><b>.</b></p>
<p><b>Липня 25 (7 серпня) Київ</b></p>
<p><b>Леся Українка і Климент Квітка оформили шлюб у церкві, оселились на вулиці Великій Підвальній (тепер вул. Ярославів вал), 32, кв. 11</b><b> </b><b>(Лист Лесі Українки до О. П. Косач (матері) від 25 липня 1907 p.)</b><b>.</b></p>
<p><b>Серпня [8 (21)]</b></p>
<p><b>Подружжя вирушає в Крим, де К. Квітка одержав посаду в суді</b><b> </b><b>(Листи Лесі Українки до батьків від 10 та 17 серпня 1907 p.)</b><b>.</b></p>
<p><b>Серпня 28 (10 вересня)</b></p>
<p><b>Написано поезію «За горою блискавиці…».</b></p>
<p><b>Вересня початок</b></p>
<p><b>Робота над давно розпочатою драматичною поемою «У пущі», продовження роботи над драмою «Руфін і Прісцілла»</b><b> </b><b>(Лист Лесі Українки до О. П. Косач (матері) від 10 вересня 1907 p.)</b><b>.</b></p>
<p><b>Жовтня початок</b></p>
<p><b>Подружжя Квіток переселилося з Балаклави до Ялти</b><b> </b><b>(«Архіви України», 1969, № 2, с. 94)</b><b>.</b></p>
<p><b>Жовтня кінець – листопада початок</b></p>
<p><b>Лікарі діагностували в Лесі Українки захворювання нирок</b><b> </b><b>(Лист Лесі Українки до О. П. Косач (матері) від 10 листопада 1907 р.)</b><b>.</b></p>
<p><b>Грудня 3 (16)</b></p>
<p><b>Написано поезію «Народ пророкові».</b></p>
<p><b>В цьому році</b></p>
<p><b>Написано фрагменти «Про театр», «Родина Бажаїв».</b></p>
<p><b>У цьому році</b></p>
<p><b>Про арешт Лесі Українки та М.В.Лисенка в січні цього року надруковано повідомлення в чеському журналі «Slovansky prehled» (Прага, 1907, № 9).</b></p>
<p><b>1908</b></p>
<p><b>Січня 1 (14) Київ</b></p>
<p><b>Надруковано драматичну поему «Кассандра» (ЛНВ, 1908, кн.1, с. 76 – 97; кн. 2, с. 241 – 281).</b></p>
<p><b>Січня 20 (2 лютого)</b></p>
<p><b>Датовано чорновий варіант оповідання «Розмова».</b></p>
<p><b>Січня 31 (3 лютого)</b></p>
<p><b>Леся Українка пише листа до редакції журналу «Літературно-науковий вісник» про грубі помилки, навіть редакторські дописки в публікації її драматичної поеми «Кассандра»</b><b> </b><b>(Публікації, вип. 2, с. 105)</b><b>.</b></p>
<p><b>Лютого 3 (16)</b></p>
<p><b>Пише матері про свої творчі плани:</b></p>
<p><b><i>«… Хочеться … написати маленьку повість для твоєї «Молодої України», ніби історичну, з татарсько-українських часів (приязнь малого українця – сина бранки – і татарочки-селянки, незважаючи на традиційний антагонізм старшого покоління, потім дальша доля сеї пари, таки розлученої життям»)</i></b><b><i>(Лист Лесі Українки до О. П. Косач (матері) від 3 лютого 1908 p.)</i></b><b><i>.</i></b></p>
<p><b>Квітня кінець</b></p>
<p><b>Подружжя Квіток виїздить з Ялти через Київ до Берліна на консультацію. Професор Ізраель не рекомендував операцію нирок, а порадив лікування в Єгипті</b><b>(Хронологія)</b><b>.</b></p>
<p><b>Травня початок</b></p>
<p><b>Леся з Климентом Васильовичем повернулися з Берліна до Києва</b><b> </b><b>(Хронологія)</b><b>.</b></p>
<p><b>Травня 10 (23)</b></p>
<p><b>Подружжя Квіток прибував до Одеси, наступного дня від’їздить до Євпаторії</b><b> </b><b>(Лист Лесі Українки до О. П. Косач (сестри) від 17 травня 1908 р.)</b><b>.</b></p>
<p><b>Травень</b></p>
<p><b>Леся Українка і К. Квітка виділяють кошти та організовують етнографічну експедицію для записування мелодій українських дум</b><b> </b><b>(Лист Лесі Українки до О. П. Косач (матері) від 27 червня 1908 p.)</b><b>.</b></p>
<p><b>Липня 8 (21)</b></p>
<p><b>Написано поезію «Хвиля».</b></p>
<p><b>Липня близько 15 (28)</b></p>
<p><b>Подружжя Квіток повертається до Ялти, де після відпустки К. Квітка приступає до роботи в суді</b><b> </b><b>(Хронологія)</b><b>.</b></p>
<p><b>Серпня 26 (8 вересня)</b></p>
<p><b>У листі до М. Аркаса поетеса висловлює свої міркування про долю і значення українських дум:</b></p>
<p><b><i>«…Дума кобзарська, сей оригінальний витвір нашого народного генія, що не має собі паралелі нігде на всім світі, вмирає. Невже ж він умре, без порятунку, без пам’ятника навіть?»</i></b></p>
<p><b>Серпня 28 (10 вересня)</b></p>
<p><b>Датовано чорновий варіант драми «Руфін і Прісцілла».</b></p>
<p><b>Вересня 21 (4 жовтня)</b></p>
<p><b>Поетеса пише лист-звернення до Наукового товариства імені Шевченка у Львові з проханням опублікувати мелодії кобзарських дум та організувати подальші експедиції для записування їх.</b></p>
<p><b>Жовтня 20 (2 листопада)</b></p>
<p><b>Замовила в Москві валики для фонографа</b><b> </b><b>(Лист Лесі Українки до О. П. Косач (сестри) від 18 жовтня 1908 p.)</b><b>.</b></p>
<p><b>Жовтня кінець – листопада початок</b></p>
<p><b>На побачення з дочкою приїздить до Ялти П. А. Косач.</b></p>
<p><b><i>«… Йому так хотілося бачитися з Лесею, що зовсім уже хворий, за 4 місяці до смерті, він переміг свою неохоту до подорожування і поїхав до Лесі в Ялту, їхати йому було важко, Ялта йому чогось зовсім не сподобалася, але він був дуже радий, що бачився з Лесею. Може, передчував, що бачився з нею, своїм найдорожчої ціни скарбом, востаннє»</i></b><b><i> </i></b><b><i>(Спогади, с. 35 – 36)</i></b><b><i>.</i></b></p>
<p><b>Листопада [18 (1 грудня)] – грудня не пізніше 4 (17)</b></p>
<p><b>Від</b><b> </b><b>кобзаря Гната Гончаренка, який прибув з Севастополя до Ялти, Леся Українка та К. В. Квітка записали на фонограф думи</b><b> </b><b>(Лист Лесі Українки до Ф. Колесси від 4 грудня 1908 p.)</b><b>.</b></p>
<p><b>Листопада 24 (7 грудня)</b></p>
<p><b>Олена Пчілка надсилає Лесі Українці збірник «Нова рада», в якому надруковано поезію «Ніобея», драматичну поему «Вавілонський полон», драму «Блакитна троянда». Олена Пчілка надписує збірник: «Стара рада на нову цікавість – дорогоцінній учасниці Лесі. Від мами»</b><b> </b><b>(ІЛІШ, ф. 2, № 1297)</b><b>.</b></p>
<p><b>Грудня [6 (19)]</b></p>
<p><b>Подружжя Квіток від’їздить через Батумі до Тбілісі після завершення запису на фонограф репертуару кобзаря Гната Гончаренка, На одному з валиків зберігся голос Лесі Українки. В 1970 р. валик реставровано і випущено платівку.</b></p>
<p><b>Грудня 9 (22) Чернівці</b></p>
<p><b>О. Кобилянська в листі до поетеси захоплено аналізує «Кассандру» і просить інсценізувати її повість «В неділю рано зілля копала…»</b><b> </b><b>(Кобилянська О. Твори в 5-ти т., т. 5, с. 602)</b><b>.</b></p>
<p><b>Орієнтовно, в цьому році</b></p>
<p><b>Написано поезію «Полярна ніч».</b></p>
<p><b>1909</b></p>
<p><b>Початок року</b></p>
<p><b>Леся Українка і К. Квітка переїздять із Тбілісі до Телаві. Стан здоров’я поетеси погіршується, бувають лише «світлі відрізки часу», коли працює творчо</b><b> </b><b>(Лист Лесі Українки до О. П. Косач (матері) від 6 – 9 лютого 1909 p.)</b><b>.</b></p>
<p><b>Січня 17 (30)</b></p>
<p><b>Драма «Блакитна троянда» поставлена в Києві, збір від вистави призначався на побудову пам’ятника Т. Г. Шевченкові</b><b> </b><b>(«Рада», 1909, № 15)</b><b>.</b></p>
<p><b>Січня 22 (4 лютого) Київ</b></p>
<p><b>Відбувся вечір з нагоди 25-річчя літературної діяльності Лесі Українки</b><b> </b><b>(Документи, с. 205 – 207)</b><b>.</b></p>
<p><b>Лютого 2 (15)</b></p>
<p><b>Завершено драматичну поему «На полі крові».</b></p>
<p><b>Березня 10 (23)</b></p>
<p><b>У листі до Галини Комарової поетеса пише про необхідність лікування в Єгипті:</b></p>
<p><b><i>«… Вже, видно, мені на роду написано бути такою</i></b><b><i> princesse Lointaine</i></b><b><i>, пожила в Азії, поживу ще й в Африці, а там … отак все посуватимусь далі та далі – та й зникну, обернуся в легенду … Хіба ж це не гарно …»</i></b></p>
<p><b>Квітня 2 (15) Київ</b></p>
<p><b>Помер Петро Антонович Косач, батько Лесі Українки</b><b> </b><b>(«Рідний край», 1909, № 7, с. 2)</b><b>.</b></p>
<p><b>Червня 3 (16)</b></p>
<p><b>Завершено драматичний етюд «Йоганна, жінка Хусова».</b></p>
<p><b>Липня 10 (23)</b></p>
<p><b>Написано поезію «Музині химери».</b></p>
<p><b>Серпня 28 (10 серпня)</b></p>
<p><b>Леся Українка в листі до сестри Ольги пише: «… У мене саме тепер багато всяких грандіозних літературних замислів і хотілось би відтягти час повного інвалідства …».</b></p>
<p><b>Вересень – жовтень</b></p>
<p><b>Визрів план поїздки до Єгипту. «Тим часом ми вже врадили, як і коли їхати в Єгипет. Чоловік послав по «отпуск», і якщо дадуть, то таки і він поїде зо мною хоч на місяць…»</b><b> </b><b>(Лист Лесі Українки до Н. К. Кибальчич від 15, 22 вересня 1909 p.)</b><b>.</b></p>
<p><b>Листопада 7 (20)</b></p>
<p><b>Хвора поетеса з чоловіком виїхали пароплавом із Батумі до Єгипту (Хельван)</b><b> </b><b>(Лист Лесі Українки до М. В. Кривинюка від 3(16) листопада 1909 p.)</b><b>.</b></p>
<p><b>Листопада 16 (29)</b></p>
<p><b>Приїзд до Хельвана, влаштувались на віллі «Континенталь»</b><b> </b><b>(Лист Лесі Українки до О. П. Косач (сестри) від 18 листопада (1 грудня) 1909 p.)</b><b>.</b></p>
<p><b>Грудня 14 (27)</b></p>
<p><b>Климент Квітка виїхав з Хельвана додому</b><b> </b><b>(Лист Лесі Українки до О. П. Косач (матері) від 21 грудня 1909 (3 січня 1910) p.)</b><b>.</b></p>
<p><b>Грудня 19 (1 січня 1910 р.)</b></p>
<p><b>Датовано чорновий автограф переспівів «Ліричних пісень давнього Єгипту», здійснений з німецького прозового перекладу.</b></p>
<p><b>Грудень</b></p>
<p><b>Поетеса ділиться своїми враженнями про перебування в Єгипті:</b></p>
<p><b><i>«Бачили ми великі піраміди і великого сфінкса – се справді щось єдине на цілім світі!… Особливо сфінкс – він мав … живі очі, він немов бачить вічність. А який там пейзаж перед очима в сфінкса!… Не розчарував мене Єгипет, а ще більше причарував, і тепер … я зрозуміла його до кінця геніальний хист, як побувала в Каїрському музеї»</i></b><b><i> </i></b><b><i>(Лист Лесі Українки до О. П. Косач (матері) від 21 грудня 1909 (3 січня 1910) p.)</i></b><b><i>.</i></b></p>
<p><b>У цьому році</b></p>
<p><b>Закінчено драму «У пущі».</b></p>
<p><b>У цьому році</b></p>
<p><b>В статті «Славянская литература в 1908 году» P. Бодуена де Куртене згадується і творчість Лесі Українки («Вестник знания», 1909, № 2, с. 82).</b></p>
<p><b>1910</b></p>
<p><b>Січень</b></p>
<p><b>Змушена заробляти на життя перекладами ділових документів та уроками з французької й німецької мов.</b></p>
<p><b><i>«Тим способом заробляю від 65 до 75 крб. на місяць, а коли є ще яка випадкова робота, то й більше. Але се, по тутешньому бюджету, ледве дає половину утримання, так що все-таки мушу проживати запасні гроші, що мене не дуже-то радує …»</i></b><b><i> </i></b><b><i>(Лист Лесі Українки до О. П. Косач (сестри) від 5 (18) – 6 (19) січня 1910 p.)</i></b><b><i>.</i></b></p>
<p><b>Лютого 2 (14)</b></p>
<p><b>Історик Дмитро Іванович Яворницький, перебуваючи в Єгипті, відвідав Лесю Українку</b><b> </b><b>(Лист Лесі Українки до М. В. Кривинюка від 3(16) лютого 1910 p.)</b><b>.</b></p>
<p><b>Березня 1 (14)</b></p>
<p><b>Надруковано драматичну поему «У пущі» (ЛНВ, Київ, 1910, кн. 3, с. 481 – 500; кн. 4, с. 3 – 45).</b></p>
<p><b>Березня 23 (квітня 5)</b></p>
<p><b>Написано поезії «Хамсин», «Дихання пустині».</b></p>
<p><b>Березня 24 (квітня 6)</b></p>
<p><b>Написано поезію «Афра».</b></p>
<p><b>Березня 25 (квітня 7)</b></p>
<p><b>Написано поезію «Сон».</b></p>
<p><b>Березня 27 (квітня 9)</b></p>
<p><b>Написано поезію «Вітряна ніч».</b></p>
<p><b>Березня 28 (квітня 10)</b></p>
<p><b>Написано поезію «Вість із півночі».</b></p>
<p><b>Кінець березня (початок квітня)</b></p>
<p><b>Орієнтовно, в цей час написано поезію «Таємний дар» – останню з циклю «Весна в Єгипті».</b></p>
<p><b>Березня 29 (квітня 11)</b></p>
<p><b>В листі до матері поетеса пише про скрутні матеріальні умови, які склалися у зв’язку з відсутністю приватних занять з учнями та відсутністю замовлень на переклади ділових паперів.</b></p>
<p><b>Квітня 24 (травня 7)</b></p>
<p><b>У листі до письменниці Н. Кибальчич поетеса скаржиться на калічення її творів у «Літературно-науковому віснику» (після виходу з нього І. Франка). «Вісник» все «виробляє» форму моїх віршованих творів … виробляє старанно – аж до повної руїни розміру».</b></p>
<p><b>Квітня 27 – 29 (травня 10 – 12)</b></p>
<p><b>Написано драматичну поему «Бояриня».</b></p>
<p><b>Квітня 29 (травня 12)</b></p>
<p><b>Поетеса надсилає з Хельвана до редакції «Літературно-наукового вісника» драму «Руфін і Прісцілла», щоб обминути російську цензуру.</b></p>
<p><b>Квітня 30 (травня 13)</b></p>
<p><b>Виїхала з Хельвана через Одесу на батьківщину.</b></p>
<p><b>Травня [6 – 7 (19 – 20)]</b></p>
<p><b>Прибула до Києва, замешкала в квартирі матері на вулиці Маріїнсько-Благовіщенській, № 115.</b></p>
<p><b>Травня [24] (6 червня)</b></p>
<p><b>Від’їзд з Києва через Одесу до Телаві</b><b> </b><b>(Лист Лесі Українки до М. В. Кривинюка від 24 липня 1910 p.)</b><b>.</b></p>
<p><b>Серпня 19 (1 вересня)</b></p>
<p><b>У листі до сестри Ольги Леся Українка пише про необхідність видрукувати підручник «Стародавня історія східних народів», написаний ще 1890 року.</b></p>
<p><b>Вересня 1 (14)</b></p>
<p><b>Надруковано «Ліричні пісні давнього Єгипту» з передмовою Лесі Українки (ЛНВ, кн. 9, с. 385 – 390).</b></p>
<p><b>Вересня близько 15 (28)</b></p>
<p><b>Родина Квіток переїхала до Кутаїсі, де К. Квітка одержав нове службове призначення</b><b> </b><b>(Лист Лесі Українки до О. П. Косач (матері) від 30 вересня 1910 р.)</b><b>.</b></p>
<p><b>Листопада 12 (25)</b></p>
<p><b>Поетеса просить сестру взяти на збереження рукописи творів, статей, перекладів.</b></p>
<p><b><i>«… Чи не прийняла б ти до себе і наш так званий «архів» – рукописи, що вже використані, давні листи …»</i></b><b><i> </i></b><b><i>(Лист Лесі Українки до О. П. Косач (сестри) від 12 – 15 листопада 1910 p.)</i></b><b><i>.</i></b></p>
<p><b>Грудня 1 (14) Київ</b></p>
<p><b>Надруковано драматичну поему «На полі крові» (ЛНВ, 1910, кн. 12, с. 433 – 448).</b></p>
<p><b>Грудня 22 (4 січня 1911 р.)</b></p>
<p><b>У листі до матері поетеса дякує за надіслані гроші для поїздки до Єгипту. Виїзд планує на 10 січня</b><b> </b><b>(Публікації, вип. 3, с. 58)</b><b>.</b></p>
<p><b>Орієнтовно, в цьому році</b></p>
<p><b>Написано поезію «Князь Володимир за Дніпром…».</b></p>
<p><b>Орієнтовно, в кінці 1900-х років</b></p>
<p><b>Написано оповідання «Враги», фрагменти «З людської намови», «Бондарівна», «Interview», «Ненатуральна мати», «Турчин і вірменочка», «Утопія», перекладено давньоєгипетську казку «Був собі в соляній оазі соляр», оповідання Ж. д’Еспардеса «Ух! волки!».</b></p>
<p><b>1911</b></p>
<p><b>Січня початок</b></p>
<p><b>Стан здоров’я погіршився</b><b> </b><b>(Лист Лесі Українки до О. Кобилянської від 11 (24) лютого 1911 p.)</b><b>.</b></p>
<p><b>Січня 5 (18)</b></p>
<p><b>Постановою Київського тимчасового комітету в Київ справах друку 12-ту книжку «Літературно-наукового вісника» за 1910 рік, де надруковано драматичну поему «На полі крові», було конфісковано, а редактора притягнуто до судової відповідальності</b><b> </b><b>(Документи, с. 210)</b><b>.</b></p>
<p><b>Січня 14 (27)</b></p>
<p><b>Поетеса в тяжкому стані виїхала з Батумі до Єгипту</b><b> </b><b>(Документи, с. 209)</b><b>.</b></p>
<p><b>Січня 16 (29)</b></p>
<p><b>Написано поезію «Pontos Axeinos».</b></p>
<p><b>Січня 17 (30)</b></p>
<p><b>Написано поезії «У тумані» та «На стоянці».</b></p>
<p><b>Січня 20 (лютого 2)</b></p>
<p><b>Написано поезію «Мрії в бурю».</b></p>
<p><b>Січня 21 (лютого 3)</b></p>
<p><b>Написано поезії «Земля! Земля!», «Епілог».</b></p>
<p><b>Січня 21 (лютого 3)</b></p>
<p><b>Поетеса прибула до Стамбула, в цей же день відбула до Єгипту</b><b> </b><b>(Лист Лесі Українки до О. П. Косач (матері) від 21 січня (3 лютого) 1911 p.)</b><b>.</b></p>
<p><b>Січня кінець (лютого початок)</b></p>
<p><b>Вірогідно, що незавершену поезію «Хто вам сказав, що я слабка…» та фрагмент «Чисте рівне плесо моря…», записані після циклу «З подорожньої книжки», слід датувати цим числом.</b></p>
<p><b>Січня 24 (лютого 6)</b></p>
<p><b>Поетеса прибула до Хельвана, зупинилась на віллі «Континенталь».</b></p>
<p><b>Лютого [23] (березня [8])</b></p>
<p><b>Написано поезію «На роковини»</b><b> </b><b>(Лист Лесі Українки до О. П. Косач (матері) від 9 березня (24 лютого) 1911 p.)</b><b>.</b></p>
<p><b>Квітня 12 (25)</b></p>
<p><b>Виїхала з Єгипту на батьківщину</b><b> </b><b>(Лист Лесі Українки до О. П. Косач (сестри) від 7 (20) квітня 1911 р.)</b><b>.</b></p>
<p><b>Квітня 19 (2 травня)</b></p>
<p><b>Прибула до Одеси, незабаром виїздить до Києва, де перебуває протягом місяця, приймає курс світлолікування</b><b> </b><b>(Документи, с. 209)</b><b>.</b></p>
<p><b>Травня 1 (14) Київ</b></p>
<p><b>Надруковано «З подорожньої книжки» (ЛНВ, 1911, кн. 5, с. 405 – 412).</b></p>
<p><b>Травня 13 (26)</b></p>
<p><b>Цим часом датовано протокол засідання президії Товариства прихильників української літератури, науки і штуки у Львові про обрання членом товариства Лесі Українки. На засіданні був присутній І.Франко</b><b> </b><b>(Документи, с. 210 – 212)</b><b>.</b></p>
<p><b>Травня 25 (7 червня)</b></p>
<p><b>Письменниця від себе і від імені свого чоловіка дякує Ф. Колессі за надіслану книжку «Мелодії українських народних дум» (Львів, 1910): «Тепер уже справді можна сказати: «Наша пісня, наша дума не вмре, не загине!» Честь Вам і дяка за Ваші труди!»</b></p>
<p><b>Травня 25 (7 червня)</b></p>
<p><b>Виїхала з Києва до Кутаїсі через Одесу, Севастополь і Батумі.</b></p>
<p><b>Червня 2 (15)</b></p>
<p><b>Приїзд до Кутаїсі.</b></p>
<p><b>Червня 6 (19)</b></p>
<p><b>Дивилася трагедію Софокла «Антігона» в кутаїському театрі в постановці трупи П. П. Гайдебурова.</b></p>
<p><b>Липня 3 (16)</b></p>
<p><b>Поетеса сповіщає матір про початок роботи над «Лісовою піснею»: «Взялась я до нової уліти – фантастичної на сей раз …»</b></p>
<p><b>Липня 25 (7 серпня)</b></p>
<p><b>Цим днем датовано чорновий автограф драми-феєрії «Лісова пісня».</b></p>
<p><b>Вересня 5 (18)</b></p>
<p><b>Поетеса надіслала сестрі Ользі свій архів. Родина переїхала на нове місце служби К. Квітки в Хоні (нині м. Цулукідзе).</b></p>
<p><b>Вересень – жовтень</b></p>
<p><b>Період інтенсивної творчої праці: редагування підручника «Стародавня історія східних народів».</b></p>
<p><b>Жовтня 1 (14)</b></p>
<p><b>Розпочато друкування драми «Руфін і Прісцілла» (ЛНВ, 1911, кн. 10, с. 3 – 44; с. 193 – 241).</b></p>
<p><b>Жовтня початок, Київ</b></p>
<p><b>Вихід з друку книжки:</b><b> </b><b><i>Українка Л.</i></b><b> </b><b>Твори. Кн. 1. Київ, Вид-во «Дзвін», (б. p.). 218 с.</b></p>
<p><b>Листопад 24 (7 грудня)</b></p>
<p><b>Закінчено драматичну поему «Адвокат Мартіан».</b></p>
<p><b>Грудня 1 (14) Київ</b></p>
<p><b>Надруковано поему «Віла-посестра» (ЛНВ, 1911, кн. 12, с. 405-412).</b></p>
<p><b>Грудня 20 (2 січня 1912 р.)</b></p>
<p><b>У листі до матері поетеса пише, що «Лісова пісня» роками виношувалась у творчій уяві під впливом українського фольклору, краси волинської природи. «А то ще я й здавна тую мавку «в умі держала …» І над Нечімним вона мені мріла … Зачарував мене сей образ на весь вік».</b></p>
<p><b>Грудень</b></p>
<p><b>Робота над драмою «Камінний господар». У Києві в родині Косачів відбулося публічне читання «Лісової пісні» (Лист Лесі Українки до О. П. Косач (сестри) від 16 грудня 1911 p.).</b></p>
<p><b>1912</b></p>
<p><b>Січня 1 (14) Київ</b></p>
<p><b>Надруковано поезію «Хвиля» (ЛНВ, 1912, № 1, с. 4).</b></p>
<p><b>Січня 21 (3 лютого)</b></p>
<p><b>Переїзд з Хоні до Кутаїсі, куди К. Квітка одержав службове призначення</b><b> </b><b>(Лист Лесі Українки до О. П. Косач (сестри) від 1 березня 1912 p.)</b><b>.</b></p>
<p><b>Січня 28 (лютого 10)</b></p>
<p><b>Леся Українка підписала разом із В. Стефаником, О. Кобилянською, І. Трушем та іншими відозву в закликом урочисто відзначити 40-річчя літературної діяльності І. Франка.</b></p>
<p><b>Лютого 27 (11 березня) Петербург</b></p>
<p><b>Цензура заборонила ставити на сцені драму «Руфін і Прісцілла»</b><b> </b><b>(Документи, с. 216)</b><b>.</b></p>
<p><b>Березня 1 (14) Київ</b></p>
<p><b>Надруковано драму-феєрію в трьох діях «Лісова пісня» (ЛНВ, 1912, кн. 3, с. 401 – 448).</b></p>
<p><b>Березень</b></p>
<p><b>У листах до матері Леся все частіше скаржиться на матеріальні нестатки, на затягування сплати гонорарів видавцями.</b></p>
<p><b>Березень</b></p>
<p><b>Надруковано поезію «Королівна» («Рідний край», 1912, № 5, с. 5 – 8).</b></p>
<p><b>Квітень</b></p>
<p><b>Надруковано поезію «Казка про Оха-чародія» («Молода Україна», 1912, № 4, с. 16 – 19).</b></p>
<p><b>Травня 24 (6 червня)</b></p>
<p><b>В листі до А. Кримського поетеса пише про остаточне завершення драми «Камінний господар», розкриває тему та ідею твору:</b></p>
<p><b><i>«… Я написала «Дон Жуана»! Отого-таки самого, «всесвітнього і світового», не давши йому навіть ніякого псевдоніма. Правда, драма (знов-таки драма!) зветься «Камінний господар», бо ідея її – перемога камінного, консервативного принципу, втіленого в Командорі, над роздвоєною душею гордої, егоїстичної жінки донни Анни, а через неї і над Дон Жуаном, «лицарем волі» … Так чи інакше, але от уже і в нашій літературі є «Дон Жуан» власний, не перекладений …»</i></b></p>
<p><b>Липня 21 (3 серпня)</b></p>
<p><b>Датовано чорновий автограф поеми «Ізольда Білорука».</b></p>
<p><b>Жовтня 1 (14) Київ</b></p>
<p><b>Надруковано драму «Камінний господар» (ЛНВ, 1912, кн. 10, с. 3 – 51).</b></p>
<p><b>Жовтня 11 (24)</b></p>
<p><b>Одержала закордонний паспорт для поїздки в Єгипет</b><b> </b><b>(Документи, с. 225 – 226)</b><b>.</b></p>
<p><b>Жовтня 19 (1 листопада)</b></p>
<p><b>Виїхала з Кутаїсі через Батумі до Одеси.</b></p>
<p><b>Жовтня 23 (5 листопада)</b></p>
<p><b>В Одесі зустрілась із сестрами Ольгою та Ісидорою</b><b> </b><b>(Лист Лесі Українки до О. П. Косач (сестри) від 28 жовтня (10 листопада) 1912 p.)</b><b>.</b></p>
<p><b>Жовтня 25 (7 листопада)</b></p>
<p><b>Виїхала з Одеси до Єгипту</b><b> </b><b>(Документи, с. 226)</b><b>.</b></p>
<p><b>Жовтня 28 (10 листопада)</b></p>
<p><b>Прибула до Стамбула</b><b> </b><b>(Хронологія)</b><b>.</b></p>
<p><b>Листопада 3 (16)</b></p>
<p><b>Прибула до Александрії, а наступного дня прибула до Хельвана</b><b> </b><b>(Лист Лесі Українки до К. В. Квітки від 5(18) листопада 1912 p.)</b><b>.</b></p>
<p><b>Грудня 14 (27) Хельван</b></p>
<p><b>У листі до сестри Ольги повідомляє, що стан її здоров’я поліпшився.</b></p>
<p><b>1913</b></p>
<p><b>Січня 1 (14) Київ</b></p>
<p><b>Надруковано поему «Ізольда Білорука» (ЛНВ, 1913, кн. 1, с. 24 – 28).</b></p>
<p><b>Січень, Київ</b></p>
<p><b>Надруковано поезію «Граф фон Ейнзідель» («Рідний край», 1913, № 1, с. 69).</b></p>
<p><b>Лютого 2 (15)</b></p>
<p><b>Написано драматичну поему «Орфеєве чудо».</b></p>
<p><b>Лютого 3 (16)</b></p>
<p><b>Закінчено казку «Про велета», яку разом із написаною раніше поезією «Що дасть нам силу» та легендою «Орфеєве чудо» під спільною назвою «Триптих» поетеса надіслала до ювілейного збірника на честь 40-річчя письменницької діяльності І. Франка (збірник вийшов 1916 р. у Львові під назвою «Привіт І. Франкові в сорокаліття його письменницької праці. 1874 – 1914).</b><b> </b><b>(Лист Лесі Українки до О. П. Косач (сестри) від 3 (16) лютого 1913 p.)</b><b>.</b></p>
<p><b>Лютого 14 (27)</b></p>
<p><b>Просить матір передати редакції журналу «Дзвін» вимогу про зняття її імені зі списку постійних співробітників</b><b> </b><b>(Лист Лесі Українки до О. П. Косач (матері) від 14 (27), 15 (28) лютого 1913 p.)</b><b>.</b></p>
<p><b>Березня 8 (21)</b></p>
<p><b>Поетеса в листі до О. Кобилянської аналізує її твір «Через кладку».</b></p>
<p><b>Березня 15 (28)</b></p>
<p><b>Датовано чорновий автограф драматичної поеми «Оргія».</b></p>
<p><b>Квітня 2 (15)</b></p>
<p><b>Бібліотека Наукового товариства імені Шевченка у Львові одержала в депозит рукописи деяких творів поетеси</b><b> </b><b>(Документи, с. 227)</b><b>.</b></p>
<p><b>Квітня 18 (травня 1)</b></p>
<p><b>Леся Українка виїхала з Єгипту через Каїр, Александрію до Одеси.</b></p>
<p><b>Квітня 23 (6 травня)</b></p>
<p><b>Поетеса прибула до Одеси, на декілька днів зупинилась у М. Комарової-Сидоренко.</b></p>
<p><b>Квітня 28 (11 травня)</b></p>
<p><b>Останній приїзд поетеси до Києва.</b></p>
<p><b>Травня 4 (17)</b></p>
<p><b>На честь Лесі Українк</b></p>

<div></div>